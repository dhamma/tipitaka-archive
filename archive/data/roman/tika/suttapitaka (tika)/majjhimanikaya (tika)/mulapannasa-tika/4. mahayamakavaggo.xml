<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0201t.tik4.xml</normativeSource>
    <archivePath>roman/tika/suttapitaka (tika)/majjhimanikaya (tika)/mulapannasa-tika/4. mahayamakavaggo.xml</archivePath>
    <baseFileName>4. mahayamakavaggo</baseFileName>
    <titlePath>4. Mahāyamakavaggo - Mūlapaṇṇāsa-ṭīkā - Majjhimanikāya (ṭīkā) - Suttapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <chapter line="1">4. Mahāyamakavaggo</chapter>
    <subhead line="2">1. Cūḷagosiṅgasuttavaṇṇanā</subhead>
    <paragraph line="3" number="325"> Ñātīnaṃ <pageBreak edition="Vipassana Research Institut" number="2.0168" /><pageBreak edition="Myanmar" number="2.0180" /> (a. ni. ṭī. 3.6.19) nivāsaṭṭhānabhūto gāmo ñātiko, so eva <bold>nātiko</bold>. So kira gāmo yesaṃ santako, tesaṃ pubbapurisena attano ñātīnaṃ sādhāraṇabhāvena nivesito, tena ‘‘nātiko’’ti paññāyittha. Atha pacchā tattha dvīhi dāyādehi dvidhā vibhajitvā paribhutto. Tenāha <bold>‘‘dvinnaṃ cūḷapitimahāpitiputtānaṃ dve gāmā’’</bold>ti. Giñjakā vuccanti iṭṭhakā, giñjakāhiyeva kato āvasatho <bold>giñjakāvasatho</bold>. Tasmiṃ kira padese mattikā sakkharamarumbavālikādīhi asammissā akaṭhinā saṇhā sukhumā, tāya katāni kulālabhājanānipi silāmayāni viya daḷhāni, tasmā te upāsakā tāya mattikāya dīghaputhulaiṭṭhakā kāretvā tāhi ṭhapetvā dvārabāhavātapānakavāṭatulāyo sesaṃ sabbaṃ dabbasambhārena vinā iṭṭhakāhi eva pāsādaṃ kāresuṃ. Tenāha <bold>‘‘iṭṭhakāhevā’’</bold>tiādi.</paragraph>
    <paragraph line="4"><bold>Gosiṅgasālavanadāya</bold>nti gosiṅgasālavananti laddhanāmaṃ rakkhitaṃ araññaṃ. <bold>Jeṭṭhakarukkhassā</bold>ti vanappatibhūtassa sālarukkhassa. <bold>Sāmaggirasa</bold>nti samaggabhāvādiguṇaṃ vivekasukhaṃ. <bold>Uparipaṇṇāsake</bold> upakkilesasutte (ma. ni. 3.237-238) puthujjanakālo kathito, <bold>idha</bold> cūḷagosiṅgasutte <bold>khīṇāsavakālo kathito</bold>. Katakiccāpi hi te mahātherā attano diṭṭhadhammasukhavihāraṃ paresaṃ diṭṭhānugatiṃ āpajjanañca sampassantā paramañca vivekaṃ anubrūhantā sāmaggirasaṃ anubhavamānā tattha viharanti. <bold>Tadā</bold>ti tasmiṃ upakkilesasuttadesanākāle. <bold>Te</bold>ti anuruddhappamukhā kulaputtā. <bold>Laddhassādā</bold>ti vipassanāya vīthipaṭipattiyā adhigatassādā. Vipassanā hi pubbenāparaṃ visesaṃ āvahantī pavattamānā sātisayaṃ pītisomanassaṃ āvahati. Tenāha bhagavā –</paragraph>
    <gatha1 line="5">‘‘Yato yato sammasati, khandhānaṃ udayabbayaṃ;</gatha1>
    <gathalast line="6">Labhati pītipāmojjaṃ, amataṃ taṃ vijānata’’nti. (dha. pa. 374);</gathalast>
    <paragraph line="7"><bold>Laddhapatiṭṭhā</bold><pageBreak edition="Vipassana Research Institut" number="2.0169" /><pageBreak edition="Myanmar" number="2.0181" /> maggaphalādhigamanena. Sati hi maggaphalādhigame sāsane patiṭṭhā laddhā nāma hoti, no aññathā.</paragraph>
    <paragraph line="8">Kāmaṃ sāriputtamoggallānāpi mahāsāvakapariyāpannāva, aggasāvakabhāvena pana nesaṃ visesadassanatthaṃ <bold>‘‘dhammasenāpatimahāmoggallānattheresu vā’’</bold>ti visuṃ gahaṇaṃ. Satipi hi sāmaññayoge visesavanto visuṃ gayhanti yathā ‘‘brāhmaṇā āgatā, vāsiṭṭhopi āgato’’ti. Tesu pana visuṃ gahitesupi <bold>‘‘asītimahāsāvakesū’’</bold>ti <bold>asīti</bold>ggahaṇaṃ appakaṃ ūnamadhikaṃ vā gaṇanupagaṃ na hotīti. <bold>Antamaso</bold>ti idaṃ dhammabhaṇḍāgārikassa upaṭṭhākabhāvena āsannacāritāya vuttaṃ. <bold>Anīkā</bold>ti hatthānīkā, hatthānīkato hatthisamūhatoti attho. Kāḷasīho yebhuyyena yūthacaroti katvā vuttaṃ <bold>‘‘yūthā nissaṭo kāḷasīho viyā’’</bold>ti. Kesarī pana ekacarova. <bold>Vātacchinno valāhako viyā</bold>ti vātacchinno pabbatakūṭappamāṇo valāhakacchedo viya. <bold>Tesaṃ paggaṇhanato</bold>ti yathā nāma jighacchitassa bhojane, pipāsitassa pānīye, sītena phuṭṭhassa uṇhe, uṇhena phuṭṭhassa sīte, dukkhitassa sukhe abhiruci uppajjati, evamevaṃ bhagavato kosambake bhikkhū aññamaññaṃ vivādāpanne disvā apare samaggāvāsaṃ vasante āvajjitassa ime tayo kulaputtā āpāthaṃ āgamiṃsu, atha ne paggaṇhitukāmo upasaṅkami, evāyaṃ paṭipattianukkamena kosambakānaṃ bhikkhūnaṃ vinayanupāyo hotīti. Tenāha ‘‘tesaṃ paggaṇhanato’’ti. Eteneva <bold>pacchimajanataṃ anukampanato</bold>ti idampi kāraṇaṃ ekadesena saṃvaṇṇitanti daṭṭhabbaṃ. <bold>Ukkaṃsitvā</bold>ti yathābhūtehi guṇehi sampahaṃsanena visesetvā visiṭṭhe katvā pasaṃsāvasena cetaṃ āmeḍitavacanaṃ.</paragraph>
    <paragraph line="9"><bold>Taṃ araññaṃ rakkhati</bold> vanasāminā āṇatto. Rakkhitagopitaṃ vanasaṇḍaṃ, na mahāvanādi viya apariggahitaṃ. Sīlādippabhedāya attatthāya paṭipannā <bold>attakāmā,</bold> na apariccattasinehāti āha <bold>‘‘attano hitaṃ kāmayamānā’’</bold>ti. Tenāha <bold>‘‘yo hī’’</bold>tiādi. <bold>Bhindeyyā</bold>ti vināseyya.</paragraph>
    <paragraph line="10"><bold>Dubbalamanussā</bold>ti paññāya dubbalā aviddasuno manussā. <bold>Tānī</bold>ti abhijātiādīsu uppannapāṭihāriyāni. <bold>Cīvaragabbhena paṭicchādetvā</bold>ti cīvarasaṅkhāte ovarake nigūhitvā viya. Na hi cīvarapārupanamattena buddhānubhāvo paṭicchanno hoti. ‘‘Mā sudha kocimaṃ buddhānubhāvaṃ aññāsī’’ti pana <pageBreak edition="Myanmar" number="2.0182" /> tathārūpena iddhābhisaṅkhārena taṃ chādetvā gato bhagavā tathā vutto. Tenāha <bold>‘‘aññātakavesena agamāsī’’</bold>ti.</paragraph>
    <paragraph line="11"><bold>Abhikkamathā</bold>ti <pageBreak edition="Vipassana Research Institut" number="2.0170" /> padaṃ abhimukhabhāvena vidhimukhena vadatīti āha <bold>‘‘ito āgacchathā’’</bold>ti. Buddhānaṃ kāyo nāma suvisuddhajātimaṇi viya sobhano, kiñci malaṃ apanetabbaṃ natthi, kimatthaṃ bhagavā pāde pakkhālesīti āha <bold>‘‘buddhāna’’</bold>ntiādi.</paragraph>
    <paragraph line="12" number="326"><bold>Anuruddhā</bold>ti vā ekasesanayena vuttaṃ virūpekasesassapi icchitabbattā, evañca katvā bahuvacananiddesopi samatthito hoti. <bold>Iriyāpatho khamatī</bold>ti sarīrassa lahuṭṭhānatāya catubbidhopi iriyāpatho sukhappavattiko. <bold>Jīvitaṃ yāpetī</bold>ti yāpanālakkhaṇaṃ jīvitaṃ imaṃ sarīrayantaṃ yāpeti sukhena pavatteti. <bold>Uḷuṅkayāguṃ vā kaṭacchubhikkhaṃ vā</bold>ti idaṃ makaravuttiyā missakabhattena yāpanaṃ vattanti katvā vuttaṃ. Tenāha <bold>‘‘bhikkhācāravattaṃ pucchatī’’</bold>ti.</paragraph>
    <paragraph line="13"><bold>Aññamaññaṃ saṃsandatī</bold>ti satipi ubhayesaṃ kalāpānaṃ paramatthato bhede pacurajanehi duviññeyyanānattaṃ khīrodakasammoditaṃ accantameva saṃsaṭṭhaṃ viya hutvā tiṭṭhati. Tenāha <bold>‘‘visuṃ na hoti, ekattaṃ viya upetī’’</bold>ti. Piyabhāvadīpanāni cakkhūni <bold>piyacakkhūni</bold>. Piyāyati, piyāyitabboti vā <bold>piyo</bold>ti. Samaggavāsassa yaṃ ekantakāraṇaṃ, taṃ pucchanto bhagavā <bold>‘‘yathā kathaṃ panā’’</bold>tiādimāhāti <bold>‘‘kathanti kāraṇapucchā’’</bold>ti vuttaṃ. Yo nesaṃ mettāsahitānaṃyeva kammādīnaṃ aññamaññasmiṃ paccupaṭṭhānākāro, taṃ sandhāya <bold>‘‘katha’’</bold>nti pucchā. Tathā hi parato ‘‘evaṃ kho mayaṃ, bhante’’tiādinā therehi vissajjanaṃ kathitaṃ.</paragraph>
    <paragraph line="14">Mittaṃ etassa atthīti <bold>mettaṃ,</bold> kāyakammaṃ. <bold>Āvī</bold>ti pakāsaṃ. <bold>Raho</bold>ti appakāsaṃ. Yañhi uddissa mettaṃ kāyakammaṃ paccupaṭṭhapeti, taṃ tassa sammukhā ce, pakāsaṃ hoti, parammukhā ce, appakāsaṃ. Tenāha <bold>‘‘āvi ceva raho cāti sammukhā ceva parammukhā cā’’</bold>ti. <bold>Itarānī</bold>ti parammukhā kāyavacīkammāni. <bold>‘‘Tatthā’’</bold>tiādinā saṅkhepato vuttamatthaṃ vivarituṃ <bold>‘‘yaṃ hī’’</bold>tiādi vuttaṃ. Sammajjanādivasena <bold>paṭijaggitabbayuttaṃ ṭhānaṃ vā. Tathevā</bold>ti yathā sammukhā kate mettākāyakamme vuttaṃ, tatheva <pageBreak edition="Myanmar" number="2.0183" />. ‘‘Kacci khamanīya’’nti evamādikā kathā <bold>sammodanīyakathā</bold>. Yathā parehi saddhiṃ attano chiddaṃ na hoti, tathā paṭisanthāravasena pavattā kathā <bold>paṭisanthārakathā</bold>. ‘‘Aho tadā therena mayhaṃ dinno ovādo, dinnā anusāsanī’’ti evaṃ kālantare saritabbayuttā, chasāraṇīyapaṭisaṃyuttā vā kathā <bold>sāraṇīyakathā</bold>. Suttapadaṃ nikkhipitvā tassa atthaniddesavasena sīlādidhammapaṭisaṃyuttā kathā <bold>dhammīkathā</bold>. Sarena suttassa uccāraṇaṃ <bold>sarabhaññaṃ</bold>. Pañhassa ñātuṃ icchitassa atthassa pucchanaṃ <bold>pañhapucchanaṃ</bold>. Tassa yathāpucchitassaādisanaṃ <pageBreak edition="Vipassana Research Institut" number="2.0171" /><bold>pañhavissajjanaṃ</bold>. <bold>Evaṃ samannāharato</bold>ti evaṃ manasikaroto, evaṃ mettaṃ upasaṃharatoti attho.</paragraph>
    <paragraph line="15">Ekato kātuṃ na sakkā, tasmā <bold>nānā. Hitaṭṭhenā</bold>ti attano viya aññamaññassa hitabhāvena. <bold>Nirantaraṭṭhenā</bold>ti antarābhāvena bhedābhāvena. <bold>Aviggahaṭṭhenā</bold>ti avirodhabhāvena. <bold>Samaggaṭṭhenā</bold>ti sahitabhāvena. <bold>Paribhaṇḍaṃ katvā</bold>ti bahalatanumattikālepehi limpetvā. <bold>Cīvaraṃ vā dhovantī</bold>ti attano cīvaraṃ vā dhovanti. <bold>Paribhaṇḍaṃ vā</bold>ti attano paṇṇasālāya paribhaṇḍaṃ vā karonti.</paragraph>
    <paragraph line="16" number="327"><bold>Paṭiviruddhā evā</bold>ti etthāpi ‘‘yebhuyyenā’’ti padaṃ ānetvā sambandhitabbaṃ. <bold>Tesaṃ appamādalakkhaṇa</bold>nti tesaṃ appamajjanasabhāvaṃ. <bold>Kacci pana vo anuruddhā samaggā</bold>ti etthāpi <bold>vo</bold>ti nipātamattaṃ, paccattavacanaṃ vā, kacci tumheti evamattho veditabbo. <bold>Samuggapāti</bold>nti samuggapuṭasadisaṃ pātiṃ.</paragraph>
    <paragraph line="17">Paṇṇasālāyaṃ anto bahi ca sammajjanena sodhitaṅgaṇatā <bold>vattapaṭipatti. Paṭivisamattamevā</bold>ti attano yāpanapaṭivisamattameva. <bold>Osāpetvā</bold>ti pakkhipitvā. <bold>Pamāṇamevā</bold>ti attano yāpanapamāṇameva. <bold>Vuttanayena jahitvā</bold>ti pāḷiyaṃ vuttanayena jahitvā.</paragraph>
    <paragraph line="18"><bold>Hatthena hatthaṃ saṃsibbantā</bold>ti attano hatthena itarassa hatthaṃ daḷhaggahaṇavasena bandhantā. Vilaṅgheti desantaraṃ pāpeti etenāti vilaṅghako, hattho. Hattho eva vilaṅghako hatthavilaṅghako, tena <bold>hatthavilaṅghakena</bold>.</paragraph>
    <paragraph line="19"><bold>Taṃ akhaṇḍaṃ katvā</bold>ti taṃ tīsupi divasesu dhammassavanaṃ pavattanavasena akhaṇḍikaṃ katvā. <bold>Eta</bold>nti ‘‘pañcāhikaṃ kho panā’’tiādivacanaṃ. Pañcame pañcame <pageBreak edition="Myanmar" number="2.0184" /> ahani bhavatīti <bold>pañcāhikaṃ. Bhagavatā pucchitena</bold> anuruddhattherena. <bold>Pamādaṭṭhānesuyevā</bold>ti aññesaṃ pamādaṭṭhānesuyeva. <bold>‘‘Pamādaṭṭhānesuyevā’’</bold>ti vuttamevatthaṃ pākaṭataraṃ kātuṃ <bold>‘‘aññesañhī’’</bold>tiādi vuttaṃ. <bold>Papañcakaraṇaṭṭhānānī</bold>ti kathāpapañcassa karaṇaṭṭhānāni vissaṭṭhakathāpavattanena kammaṭṭhāne pamajjanaṭṭhānāni. Tatthāpi ‘‘mayaṃ, bhante, kammaṭṭhānaviruddhaṃ na paṭipajjāmā’’ti sikhāppattaṃ attano appamādalakkhaṇaṃ thero dasseti. <bold>Ettakaṃ ṭhānaṃ muñcitvā</bold>ti pana idaṃ tadā vihārasamāpattīnaṃ vaḷañjābhāvena vuttaṃ.</paragraph>
    <paragraph line="20" number="328"> Jhānassa <pageBreak edition="Vipassana Research Institut" number="2.0172" /> adhippetattā <bold>‘‘alamariyañāṇadassanaviseso’’</bold>icceva vuttaṃ. Attano sammāpaṭipannatāya satthu cittārādhanatthaṃ tassa ca visesādhigamassa satthu paccakkhabhāvato thero <bold>‘‘kiñhi no siyā, bhante’’</bold>ti āha. <bold>Yāvadevā</bold>ti yattakaṃ kālaṃ ekaṃ divasabhāgaṃ vā sakalarattiṃ vā yāva satta vā divase.</paragraph>
    <paragraph line="21" number="329"><bold>Samatikkamāyā</bold>ti sammadeva atikkamanāya. Sati hi upari visesādhigame heṭṭhimajjhānaṃ samatikkantaṃ nāma hoti paṭippassaddhi ca. Tenāha <bold>‘‘paṭippassaddhiyā’’</bold>ti. <bold>Ñāṇadassanaviseso</bold>ti kāraṇūpacārena vuttoti veditabbo. <bold>Vedayitasukhato</bold>ti vedanāsahitajjhānasukhato vā phalasukhato vā. <bold>Avedayitasukha</bold>nti nibbānasukhaṃ viya vedanārahitaṃ sukhaṃ. <bold>Avedayitasukha</bold>nti ca nidassanamattametaṃ, taṃ pana aphassaṃ asaññaṃ acetananti sabbacittacetasikarahitameva. Tato ca satipi rūpadhammappavattiyaṃ tassa acetanattā sabbaso saṅkhāradukkhavirahitatāya santatarā paṇītatarā ca nirodhasamāpattīti vuccate. Tenāha <bold>‘‘avedayitasukhaṃ santataraṃ paṇītataraṃ hotī’’</bold>ti. Tena vuttaṃ ‘‘imamhā cā’’tiādi.</paragraph>
    <paragraph line="22" number="330"><bold>Sāmaggirasānisaṃsameva nesaṃ bhagavā kathesi</bold> ajjhāsayānukūlattā tassa. <bold>Anusāvetvā</bold>ti anupagamanavasena sammadeva ārocetvā. ‘‘Anusaṃsāvetvā’’ti vā pāṭho, so evattho. <bold>Tato paṭinivattitvā</bold>ti etarahi bhagavato ekavihāre ajjhāsayoti satthu manaṃ gaṇhantā ‘‘idheva tiṭṭhathā’’ti vissajjitaṭṭhānato nivattitvā <pageBreak edition="Myanmar" number="2.0185" />. <bold>Pabbajjādīnī</bold>ti <bold>ādi</bold>-saddena upasampadā-visuddhi-dhutakammaṭṭhānānuyoga-jhānavimokkha-samāpatti-ñāṇadassana-maggabhāvanā-phalasacchikiriyādike saṅgaṇhāti. <bold>Adhigantvāpī</bold>ti <bold>pi</bold>-saddena yathādhigatānampi. <bold>Attano guṇakathāya aṭṭiyamānā</bold>ti bhagavantaṃ nissāya adhigantvāpi dhammādhikaraṇaṃ satthuvihesābhāvadīpane bhagavato pākaṭaguṇānaṃ kathāya aṭṭiyamānāpīti yojanā. <bold>Devatā</bold>ti taṃtaṃsamāpattilābhiniyo devatā. <bold>Mukhaṃ me sajja</bold>nti mukhaṃ me kathane samatthaṃ, kathane yogyanti attho.</paragraph>
    <paragraph line="23" number="331"><bold>Evaṃ āgato</bold>ti evaṃ āṭānāṭiyasutte āgato. <bold>Paliveṭhente</bold>ti codente. <bold>Maccharāyantī</bold>ti attano guṇānaṃ bhagavatopi ārocanaṃ asahamānā maccharāyantīti so cintetīti katvā vuttaṃ.</paragraph>
    <paragraph line="24" number="01"><bold>Tesaṃ</bold><pageBreak edition="Vipassana Research Institut" number="2.0173" /><bold>lābhā</bold>ti tesaṃ vajjirājūnaṃ vajjiraṭṭhavāsīnañca manussattaṃ, patirūpadesavāsādiko, bhagavato tiṇṇañca kulaputtānaṃ dassanavandanadānadhammassavanādayo lābhā. Suladdhā lābhāti yojanā. <bold>Pasannacittaṃ anussareyyā</bold>ti taṃ kulañhetaṃ sīlādiguṇe cittaṃ pasādetvā anussareyya. Vuttaṃ tesaṃ ‘‘anussaraṇampāhaṃ, bhikkhave, tesaṃ bhikkhūnaṃ bahūpakāraṃ vadāmī’’ti (itivu. 104; saṃ. ni. 5.184).</paragraph>
    <centered line="25">Cūḷagosiṅgasuttavaṇṇanāya līnatthappakāsanā samattā.</centered>
    <subhead line="26">2. Mahāgosiṅgasuttavaṇṇanā</subhead>
    <paragraph line="27" number="332"><bold>Kocidevā</bold>ti <pageBreak edition="Vipassana Research Institut" number="2.0174" /> gosiṅgasālavanasāmantato niviṭṭhesu yo koci gāmo gocaragāmo bhavissati, tasmā anibaddhabhāvato gocaragāmo na gahito, vasanaṭṭhānameva paridīpitaṃ, tato eva araññanidānakaṃ nāmetaṃ. <bold>Sabbatthā</bold>ti devaloke manussaloke ca. <bold>Thirakārakehī</bold>ti sāsane thirabhāvakārakehi. <bold>Savanante jātattā</bold>ti catusaccagabbhassa dhammassavanassa pariyosāne ariyāya jātiyā jātattā. Yathā paṭivedhabāhusaccaṃ ijjhati, tathā dhammassa savanato sāvakā <pageBreak edition="Myanmar" number="2.0186" />. <bold>Sūriyo viya</bold> bhāsuraguṇaraṃsitāya mohandhakāravidhamanato. <bold>Cando viya</bold> ramaṇīyamanoharasītalaguṇatāya kilesapariḷāhavūpasamato. <bold>Sāgaro viya</bold> gambhīrathiravipulānekaguṇatāya ṭhitadhammasabhāvato. Guṇamahantatāya therassa abhiññātatā, guṇamahantatā ca suttesu āgatanayeneva ñātabbāti taṃ vitthārato dassetuṃ <bold>‘‘na kevala’’</bold>ntiādi vuttaṃ. <bold>Sīhanādasutta</bold>nti majjhimanikāye āgataṃ mahāsīhanādasuttaṃ (ma. ni. 1.146). <bold>Therapañhasutta</bold>nti suttanipāte aṭṭhakavagge āgataṃ <bold>sāriputtasuttaṃ</bold> (su. ni. 961-981). <bold>Therasīhanādasutta</bold>nti imassa ca therassa janapadacārikāya satthu sammukhā <bold>sīhanādasuttaṃ</bold>. <bold>Abhinikkhamana</bold>nti therasseva mahatā ñātiparivaṭṭena mahatā ca bhogaparivaṭṭena saha gharāvāsapariccāgo abhinikkhamanaṃ. Esa nayo ito paresupi. <bold>Yadida</bold>nti nipāto, yo ayanti attho.</paragraph>
    <paragraph line="28"><bold>Mahāpaññe bhikkhū gahetvā</bold>ti āyasmato kira sāriputtattherassa parivārabhikkhūpi mahāpaññā eva ahesuṃ. Dhātuso hi sattā saṃsandanti. <bold>Sayaṃ iddhimā</bold>tiādīsupi eseva nayo. Ayaṃ panattho <bold>dhātusaṃyuttena</bold> (saṃ. ni. 2.99) dīpetabbo – gijjhakūṭapabbate gilānaseyyāya nisinno bhagavā ārakkhatthāya parivāretvā vasantesu sāriputtamoggallānādīsu ekamekaṃ attano parisāya saddhiṃ caṅkamantaṃ voloketvā bhikkhū āmantesi – ‘‘passatha no tumhe, bhikkhave, sāriputtaṃ sambahulehi bhikkhūhi saddhiṃ caṅkamantanti. Evaṃ, bhante. Sabbe kho ete, bhikkhave, bhikkhū mahāpaññā’’ti sabbaṃ vitthāretabbaṃ.</paragraph>
    <paragraph line="29"><bold>Vanante</bold>ti upavanante. <bold>Meghavaṇṇāyā</bold>ti nīlābhāya. Samuddakucchito uggacchantassa viya upaṭṭhānaṃ sandhāya vuttaṃ. Cakkavāḷapabbatamatthakasamīpe ābhāpharaṇavasena pavattiyā <bold>‘‘pācīnacakkavāḷapabbatamatthake’’</bold>ti vuttaṃ, na cakkavāḷapabbatamatthake candamaṇḍalassa vicaraṇato. Tathā <pageBreak edition="Vipassana Research Institut" number="2.0175" /> sati lokantarikanirayesupi candimasūriyānaṃ ābhā phareyya. Ubbedhavasena hi cakkavāḷapabbatassa vemajjhato candimasūriyā vicaranti. Sālakusumapabhānaṃ atirattatāya vuttaṃ <bold>‘‘lākhārasena siñcamānaṃ viyā’’</bold>ti. <bold>Upagāyamānā viyā</bold>ti payirupāsanavasena upecca gāyamānā viya <pageBreak edition="Myanmar" number="2.0187" />. <bold>Kāya nu kho ajja ratiyā</bold>ti ajja jhānasamāpattiratiyā eva nu kho, udāhu dhammasākacchāratiyā dhammadesanāratiyāti cintesi.</paragraph>
    <paragraph line="30"><bold>Dve candamaṇḍalāni viya</bold> paramasobhaggappattāya kantiyā. <bold>Dve sūriyamaṇḍalāni viya</bold> ativiya suvisuddhasamujjalāya guṇavibhūtiyā. <bold>Dve chaddantanāgarājāno viya</bold> mahānubhāvatāya. <bold>Dve sīhā viya</bold> tejussadatāya. <bold>Dve byagghā viya</bold> anolīnavuttitāya. <bold>Sabbapāliphullamevāti</bold> sabbameva samantato vikasitaṃ.</paragraph>
    <paragraph line="31" number="333"> Kathā upacarati pavattati etthāti kathāupacāro, savanūpacāro padeso, taṃ <bold>kathāupacāraṃ</bold>. Ramaṇīyameva <bold>rāmaṇeyyakaṃ</bold>. <bold>Ujjaṅgale</bold>ti lūkhapadese kaṭhinapadese. Dosehi itā apagatāti <bold>dosinā</bold> ta-kārassa na-kāraṃ katvā. <bold>Dibbā maññe gandhā</bold>ti devaloke gandhā viya. Divi bhavāti <bold>dibbā</bold>. <bold>Dve therā</bold>ti sāriputtattheraānandattherā. Ānandatthero tāva mamāyatu akhīṇāsavabhāvato, sāriputtatthero kathanti? Na idaṃ mamāyanaṃ gehassitapemavasena, atha kho guṇabhattivasenāti nāyaṃ doso.</paragraph>
    <paragraph line="32">Anumatiyā pucchā <bold>anumatipucchā,</bold> anumatiggahaṇatthaṃ pucchanaṃ. Tattha yasmā adhammikampi vuddhassa anumatiṃ itaro paṭikkhipituṃ na labhati, tena sā anujānitabbāva hoti, tasmā saṅghakhuddakato paṭṭhāya anumati pucchitabbā. Tenāha <bold>‘‘anumatipucchā nāmesā’’</bold>tiādi. <bold>Khuddakato paṭṭhāyā</bold>ti kaṇiṭṭhato paṭṭhāya. Paṭibhāti upaṭṭhātīti paṭibhānaṃ, yathādhippeto attho, <bold>taṃ paṭibhānaṃ. Sikhāppattā vepullappattā na bhavissati</bold> padesañāṇe ṭhitehi bhāsitattā. <bold>Sikhāppattā vepullappattā bhavissati</bold> sabbaññutaññāṇena saṃsanditattā. Vuttamevatthaṃ upamāya vibhāvetuṃ <bold>‘‘yathā hī’’</bold>tiādi vuttaṃ. Tattha paccatthikā aṭṭiyanti dukkhāyanti etenāti <bold>aṭṭo,</bold> vinicchitabbavohāro. <bold>Gāmabhojaka</bold>nti yasmiṃ gāme so uppanno, taṃ gāmabhojakaṃ. <bold>Janapadabhojaka</bold>nti yasmiṃ janapade so uppanno, taṃ janapadabhojakaṃ. <bold>Mahāvinicchayaamacca</bold>nti yasmiṃ rajje so janapado, tassa rājadhāniyaṃ mahāvinicchayaamaccaṃ. <bold>Senāpati</bold>nti yassa rañño so amacco, tassa senāpatiṃ. Tathā <bold>uparāja</bold>nti <pageBreak edition="Myanmar" number="2.0188" />. Idaṃ panettha pakaticārittavasena vuttaṃ upameyyatthānurūpatoti daṭṭhabbaṃ. <bold>Aparāparaṃ na sañcarati</bold> vinicchayanārahena vinicchitabhāvato.</paragraph>
    <paragraph line="33">Pakaṭṭhānaṃ <pageBreak edition="Vipassana Research Institut" number="2.0176" /> (a. ni. ṭī. 2.4.22) ukkaṭṭhānaṃ sīlādiatthānaṃ bodhanato, sabhāvaniruttivasena buddhādīhi bhāsitattā ca pakaṭṭhānaṃ vacanappabandhānaṃ āḷīti <bold>pāḷi,</bold> pariyattidhammo. Purimassa atthassa pacchimena atthena anusandhānaṃ <bold>anusandhi</bold>. Atthamukhena pana pāḷipadesānampi anusandhi hotiyeva, so ca pubbāparānusandhi-pucchānusandhi-ajjhāsayānusandhi-yathānusandhivasena catubbidho. Taṃtaṃdesanānaṃ pana pubbāparasaṃsandanaṃ <bold>pubbāparaṃ</bold>. Pāḷivasena anusandhivasena pubbāparavasenāti paccekaṃ yojetabbaṃ. <bold>Uggahita</bold>nti byañjanaso atthaso ca uddhaṃ uddhaṃ gahitaṃ, pariyāpuṇanavasena ceva paripucchāvasena ca hadayena gahitanti attho. Vaṭṭadukkhanissaraṇatthikehi sotabbato sutaṃ, pariyattidhammo, taṃ dhāretīti <bold>sutadharo</bold>. Yo hi sutadharo, sutaṃ tasmiṃ patiṭṭhitaṃ hoti suppatiṭṭhitaṃ, tasmā vuttaṃ <bold>‘‘sutassa ādhārabhūto’’</bold>ti. Tenāha <bold>‘‘yassa hī’’</bold>tiādi. Ekapadaṃ ekakkharampi avinaṭṭhaṃ hutvā sannicīyatīti sannicayo, sutaṃ sannicayo etasminti <bold>sutasannicayo. Ajjhosāyā</bold>ti anupavisitvā. <bold>Tiṭṭhatī</bold>ti na mussati.</paragraph>
    <paragraph line="34"><bold>Ṭhitā paguṇā</bold>ti paguṇā vācuggatā. <bold>Niccalita</bold>nti aparivattitaṃ. <bold>Saṃsanditvā</bold>ti aññehi saṃsanditvā. <bold>Samanuggāhitvā</bold>ti paripucchāvasena atthaṃ ogāhetvā. Pabandhassa vibandhābhāvato <bold>gaṅgāsotasadisaṃ,</bold> ‘‘bhavaṅgasotasadisa’’nti vā pāṭho, akittimaṃ sukhappavattīti attho. Suttekadesassa suttassa ca vacasā paricayo idha nādhippeto, vaggādivasena pana adhippetoti āha <bold>‘‘suttadasaka…pe… sajjhāyitā’’</bold>ti, ‘‘dasa suttāni gatāni, dasa vaggāgatā’’tiādinā sallakkhetvā vācāya sajjhāyitāti attho. Manasā anu anu pekkhitā bhāgaso nijjhāyitā cintitā <bold>manasānupekkhitā. Rūpagataṃ viya paññāyatī</bold>ti rūpagataṃ viya cakkhussa vibhūtaṃ hutvā paññāyati. <bold>Suppaṭividdhā</bold>ti nijjaṭaṃ niggumbaṃ katvā suṭṭhu yāthāvato paṭividdhā.</paragraph>
    <paragraph line="35">Pajjati attho ñāyati etenāti <bold>padaṃ,</bold> tadeva atthaṃ byañjetīti <bold>byañjana</bold>nti āha <bold>‘‘padameva atthassa byañjanato padabyañjana’’</bold>nti. Akkharapāripūriyā padabyañjanassa <pageBreak edition="Myanmar" number="2.0189" /> parimaṇḍalatā, sā pana pāripūrī evaṃ veditabbāti āha <bold>‘‘dasavidhabyañjanabuddhiyo aparihāpetvā’’</bold>ti. <bold>Aññaṃ upārambhakara</bold>nti yathānikkhittasuttato aññaṃ tassa ananulomakaṃ suttaṃ āharati. <bold>Tadatthaṃ otāretī</bold>ti tassa āhaṭasuttasseva atthaṃ vicāreti. <bold>Tassa kathā aparimaṇḍalā nāma hoti</bold> atthassa aparipuṇṇabhāvato. Yathānikkhittassa suttassa atthasaṃvaṇṇanāvaseneva suttantarampi ānento <bold>bahi ekapadampi na gacchati nāma. Amakkhento</bold>ti avināsento. Taṃ taṃ atthaṃ suṭṭhu vavatthitaṃ katvā dassento <bold>tulikāya paricchindanto viya</bold>. Gambhīrataramatthaṃ <pageBreak edition="Vipassana Research Institut" number="2.0177" /> gamento <bold>gambhīramātikāya udakaṃ pesento viya.</bold> Uttānamātikāya hi mariyādaṃ ottharitvā udakaṃ aññathā gaccheyya. Ekaṃyeva padaṃ anekehi pariyāyehi punappunaṃ saṃvaṇṇento padaṃ <bold>koṭṭento sindhavājānīyo viya</bold>. So hi vaggitāya gatiyā pade padaṃ koṭṭento gacchati. Kathāmaggena <bold>tassa kathā parimaṇḍalā nāma hoti</bold> dhammato atthato anusandhito pubbāparato ācariyuggahatoti sabbaso paripuṇṇabhāvato.</paragraph>
    <paragraph line="36"><bold>Anuppabandhehī</bold>ti vissaṭṭhehi āsajjamānehi. Nātisīghaṃ nātisaṇikaṃ nirantaraṃ ekarasañca katvā parisāya ajjhāsayānurūpaṃ dhammaṃ kathento vissaṭṭhāya kathāya katheti nāma, na aññathāti dassento <bold>‘‘yo bhikkhū’’</bold>tiādimāha. <bold>Araṇiṃ manthento viya, uṇhakhādanīyaṃ khādanto viyā</bold>ti sīghaṃ sīghaṃ kathanassa udāharaṇaṃ, <bold>gahitaṃ gahitamevā</bold>tiādi laṅghetvā kathanassa. Purāṇapaṇṇantaresu hi paripātiyamānagodhā kadāci dissati, evamekaccassa atthavaṇṇanā katthaci na dissati. <bold>Ohāyā</bold>ti ṭhapetvā. <bold>Yopī</bold>tiādinā ekarūpena kathāya akathanaṃ dasseti. <bold>Petaggi</bold> nijjhāmataṇhikapetassa mukhato niccharaṇakaaggi. <bold>Vitthāyatī</bold>ti appaṭitānatamāpajjati. Kenaci rogena dukkhaṃ patto viya <bold>nitthunanto. Kandanto viyā</bold>ti ukkuṭṭhiṃ karonto viya. <bold>Appabandhā nāma hoti</bold> sukhena appavattabhāvato. <bold>Ācariyehi dinnanaye ṭhito</bold>ti ācariyuggahaṃ amuñcanto, yathā ca ācariyā taṃ taṃ suttaṃ saṃvaṇṇesuṃ, teneva nayena saṃvaṇṇentoti attho. <bold>Acchinnadhāraṃ katvā</bold>ti ‘‘nātisīghaṃ nātisaṇika’’ntiādinā heṭṭhā vuttanayena avicchinnaṃ kathāpabandhaṃ katvā. <bold>Anusayasamugghātāyā</bold>ti iminā tassā kathāya arahattapariyosānataṃ dasseti <pageBreak edition="Myanmar" number="2.0190" />. <bold>Evarūpenā</bold>ti nayidaṃ ekavacanaṃ tattakavasena gahetabbaṃ, atha kho lakkhaṇe pavattanti dassento <bold>‘‘tathārūpeneva bhikkhusatena bhikkhusahassena vā’’</bold>ti vuttaṃ. <bold>Pallaṅkenā</bold>ti pallaṅkapadesena, pallaṅkāsanantenāti attho. <bold>Iminā nayenā</bold>ti vārantarasādhāraṇaṃ atthaṃ atidisati, asādhāraṇaṃ pana vakkhatevāti.</paragraph>
    <paragraph line="37" number="334"> Āramati etenāti <bold>ārāmo</bold>.</paragraph>
    <paragraph line="38" number="335"><bold>Dhuvasevana</bold>nti niyatasevitaṃ. <bold>Pāsādapariveṇe</bold>ti pāsādaṅgaṇe. <bold>Nābhiyā patiṭṭhitāna</bold>nti nābhiyā bhūmiyaṃ patiṭṭhitānaṃ. <bold>Arantarānī</bold>ti aravivarāni taṃtaṃarānaṃ vemajjhaṭṭhānāni.</paragraph>
    <paragraph line="39" number="336"><bold>Samādinnaaraññadhutaṅgo āraññiko,</bold> na araññavāsamattena.</paragraph>
    <paragraph line="40" number="337"><bold>Na</bold><pageBreak edition="Vipassana Research Institut" number="2.0178" /><bold>osādentī</bold>ti na avasādenti, na avasādanāpekkhā aññamaññaṃ pañhaṃ pucchantīti attho. <bold>Pavattinī</bold>ti paguṇā.</paragraph>
    <paragraph line="41" number="338"><bold>Lokuttarā vihārasamāpatti</bold> nāma therassa arahattaphalasamāpattiyo, pariyāyato pana nirodhasamāpattipi veditabbā.</paragraph>
    <paragraph line="42" number="339"><bold>Sādhukāro ānandattherassa dinno</bold>. Tenāha bhagavā ‘‘yathā taṃ ānandova sammā byākaramāno byākareyyā’’tiādi. <bold>Sammā</bold>ti suṭṭhu, yathāajjhāsayanti adhippāyo. Yena hi yaṃ yathācittaṃ kathitaṃ, taṃ sammā kathitaṃ nāma hoti. Sampattavasena hi yathākārī tathāvādī sobhati. Tenāha <bold>‘‘attano anucchavikamevā’’</bold>tiādi. Bahussuto bhikkhu tattha tattha sutte sīlādīnaṃ āgataṭṭhāne tesaṃ suviditattā yathānusiṭṭhaṃ paṭipajjamāno tāni paripūretīti āha <bold>‘‘sīlassa āgataṭṭhāne’’</bold>tiādi. Maggādipasavanāya <bold>vipassanāgabbhaṃ gaṇhāpetvā</bold> paripākaṃ gametvāti attho.</paragraph>
    <paragraph line="43" number="340"> ‘‘Eseva nayo’’ti atidesavasena saṅkhepato vuttamatthaṃ vivaranto <bold>‘‘āyasmā hi revato’’</bold>tiādimāha.</paragraph>
    <paragraph line="44" number="342"><bold>Aparepi</bold><pageBreak edition="Myanmar" number="2.0191" /><bold>nānappakāre kilese</bold>ti aparepi nānappakāre dosamohādikilese. <bold>Dhunitvā</bold>ti vidhametvā.</paragraph>
    <paragraph line="45" number="343"> Āyasmā mahāmoggallāno evaṃ byākāsīti sambandho. Sakalampi cakkhuviññāṇavīthigataṃ cittaṃ cakkhuviññāṇanti aggahetvā cakkhusannissitameva pana viññāṇaṃ cakkhuviññāṇaṃ, tadanantaraṃ sampaṭicchanaṃ, tadanantaraṃ santīraṇantiādinā saṇhaṃ sukhumaṃ atiittarakhaṇavantaṃ <bold>cittantaraṃ</bold> cittanānattaṃ. Khandhādīnañca nānattasaṅkhātaṃ <bold>khandhantarādi</bold>. Pathavīkasiṇe paṭhamajjhānaṃ samāpajjitvā tatheva tatiyaṃ jhānantiādinā ārammaṇaṃ anukkamitvā jhānasseva ekantarikabhāvena ukkamanaṃ <bold>jhānokkantikaṃ</bold> nāma. Pathavīkasiṇe paṭhamaṃ jhānaṃ samāpajjitvā puna tadeva tejokasiṇetiādinā jhānaṃ anukkamitvā ārammaṇasseva ekantarikabhāvena ukkamanaṃ <bold>ārammaṇokkantikaṃ</bold> nāma. ‘‘Paṭhamajjhānaṃ pañcaṅgika’’ntiādinā yāva nevasaññānāsaññāyatanaṃ duvaṅgikanti jhānaṅgamattasseva vavatthāpanaṃ <bold>aṅgavavatthānaṃ</bold>. ‘‘Idaṃ pathavīkasiṇaṃ…pe… idaṃ odātakasiṇa’’nti ārammaṇamattasseva vavatthāpanaṃ <bold>ārammaṇavavatthānaṃ</bold>. Pathavīkasiṇe paṭhamaṃ jhānaṃ samāpajjitvā tattheva itaresampi samāpajjanaṃ <pageBreak edition="Vipassana Research Institut" number="2.0179" /><bold>aṅgasaṅkanti</bold>. Pathavīkasiṇe paṭhamaṃ jhānaṃ samāpajjitvā tadeva āpokasiṇeti evaṃ sabbakasiṇesu ekasseva jhānassa samāpajjanaṃ <bold>ārammaṇasaṅkanti. Ekatovaḍḍhanaṃ ubhatovaḍḍhana</bold>nti idaṃ khandhādidesanāyaṃ labbhati. Abhidhammabhājanīye hi vedanākkhandhaṃ bhājento bhagavā tike gahetvā dukesu pakkhipi, duke gahetvā tikesu pakkhipi, idaṃ <bold>ekatovaḍḍhanaṃ</bold>. Tike ca duke ca ubhatovaḍḍhananīhārena kathesi, idaṃ <bold>ubhatovaḍḍhanaṃ</bold>. Evaṃ sesakhandhesu dhātāyatanādīsu ca yathārahaṃ <bold>vibhaṅgappakaraṇe</bold> (vibha. 32-33; 155-156, 183-184) abhidhammabhājanīye āgatanayena veditabbaṃ. Tenāha <bold>‘‘ābhidhammikadhammakathikasseva pākaṭa’’</bold>nti. Khandhādīsu sabhāvadhammesu tīsu lakkhaṇesu paññattiyaṃ samayantaresu ca kosallābhāvato <bold>ayaṃ sakavādo ayaṃ paravādoti na jānāti</bold>. Tato eva <bold>sakavādaṃ…pe… dhammantaraṃ visaṃvādeti</bold>. Khandhādīsu pana kusalatāya <bold>ābhidhammiko sakavādaṃ…pe… na visaṃvādeti</bold>.</paragraph>
    <paragraph line="46" number="344"><bold>Cittaṃ</bold><pageBreak edition="Myanmar" number="2.0192" /><bold>attano vase vattetuṃ sakkoti</bold> paṭisaṅkhānabhāvanābalehi pariggaṇhanasamatthattā. Idāni tamatthaṃ byatirekato anvayato ca vibhāvetuṃ <bold>‘‘duppañño hī’’</bold>tiādimāha. Tattha <bold>sabbānassā</bold>ti sabbāni assa. <bold>Visevitavipphanditānī</bold>ti kilesavisūkāyikāni ceva duccaritavipphanditāni ca. <bold>Bhañjitvā</bold>ti madditvā. <bold>Bahī</bold>ti kammaṭṭhānato bahi puthuttārammaṇe.</paragraph>
    <paragraph line="47" number="345"><bold>Pariyāyenā</bold>ti ettha <bold>pariyāya</bold>-saddo ‘‘atthi khvesa, brāhmaṇa, pariyāyo’’tiādīsu (a. ni. 8.11; pārā. 3-9) viya kāraṇatthoti āha <bold>‘‘sobhanakāraṇaṃ atthī’’</bold>ti. Yadi bhagavā – ‘‘idha, sāriputta, bhikkhu pacchābhattaṃ piṇḍapātapaṭikkanto’’tiādinā attano mahābodhipallaṅkaṃ sandhāyāha, evaṃ sante sammāsambuddheheva saṅghārāmo sobhetabbo, na aññehīti āpannanti āha <bold>‘‘apica pacchimaṃ janata’’</bold>ntiādi. Nibbānatthāya paṭipattisāraṃ etassāti paṭipattisāro, taṃ <bold>paṭipattisāraṃ. Nippariyāyenevā</bold>ti kenaci pariyāyena lesena vinā mukhyena nayeneva. Yo ‘‘arahattaṃ appatvā na vuṭṭhahissāmī’’ti daḷhasamādānaṃ katvā nisinno taṃ adhigantvāva uṭṭhahati. Evarūpena idaṃ gosiṅgasālavanaṃ sobhati, sāsane sabbārambhānaṃ tadatthattāti attho. Āsavakkhayāvahaṃ paṭipattiṃ ārabhitvā āsavakkhayeneva desanāya pariyosāpitattā <bold>yathānusandhināva desanaṃ niṭṭhapesī</bold>ti.</paragraph>
    <centered line="48">Mahāgosiṅgasuttavaṇṇanāya līnatthappakāsanā samattā.</centered>
    <subhead line="49">3. Mahāgopālakasuttavaṇṇanā</subhead>
    <paragraph line="50" number="346"><bold>Tatthā</bold>ti <pageBreak edition="Vipassana Research Institut" number="2.0180" /> gopālakasutte. <bold>Tisso kathā</bold>ti (a. ni. ṭī. 3.11.17) tisso aṭṭhakathā, tividhā suttassa atthavaṇṇanāti attho. Ekekaṃ padaṃ nāḷaṃ mūlaṃ etissāti evaṃsaññitā <bold>ekanāḷikā,</bold> ekekaṃ vā padaṃ nāḷaṃ atthaniggamanamaggo etissāti <bold>ekanāḷikā</bold>. Tenāha <bold>‘‘ekekapadassa atthakathana’’</bold>nti. Cattāro aṃsā bhāgā atthasallakkhaṇūpāyā etissāti <bold>caturassā</bold>. Tenāha <bold>‘‘catukkaṃ bandhitvā kathana’’</bold>nti. Niyamato nisinnassa āraddhassa <pageBreak edition="Myanmar" number="2.0193" /> vatto saṃvatto etissā atthīti <bold>nisinnavattikā,</bold> yathāraddhassa atthassa visuṃ visuṃ pariyosāpikāti attho. Tenāha <bold>‘‘paṇḍitaṃ gopālakaṃ dassetvā’’</bold>tiādi. <bold>Ekekapadassā</bold>ti piṇḍatthadassanavasena bahunnaṃ padānaṃ ekajjhaṃ atthaṃ akathetvā ekamekassa padassa atthavaṇṇanā. Ayaṃ sabbattheva labbhati. <bold>Catukkaṃ bandhitvā</bold>ti kaṇhapakkhe upamūpameyyadvayaṃ, tathā sukkapakkheti idaṃ catukkaṃ yojetvā. Ayaṃ īdisesu eva suttesu labbhati. <bold>Pariyosānagamana</bold>nti keci tāva āhu – ‘‘kaṇhapakkhe upamaṃ dassetvā upamā ca nāma yāvadeva upameyyasampaṭidānatthāti upameyyatthaṃ āharitvā saṃkilesapakkhaniddeso ca vodānapakkhavibhāvanatthāyāti sukkapakkhampi upamūpameyyavibhāgena āharitvā suttatthassa pariyosāpana’’nti. Kaṇhapakkhe upameyyaṃ dassetvā pariyosānagamanādīsupi eseva nayo. Apare pana ‘‘kaṇhapakkhe sukkapakkhe ca taṃtaṃupamūpameyyatthānaṃ visuṃ visuṃ pariyosāpetvāva kathanaṃ pariyosānagamana’’nti vadanti. <bold>Aya</bold>nti nisinnavattikā. <bold>Idhā</bold>ti imasmiṃ gopālakasutte. <bold>Sabbācariyānaṃ āciṇṇā</bold>ti sabbehipi pubbācariyehi ācaritā saṃvaṇṇitā, tathā ceva pāḷi pavattāti.</paragraph>
    <paragraph line="51">Aṅgīyanti avayavabhāvena ñāyantīti <bold>aṅgāni,</bold> bhāgā. Tāni panettha yasmā sāvajjasabhāvāni, tasmā āha <bold>‘‘aṅgehīti aguṇakoṭṭhāsehī’’</bold>ti. <bold>Gomaṇḍala</bold>nti gosamūhaṃ. <bold>Pariharitu</bold>nti rakkhituṃ. Taṃ pana pariharaṇaṃ pariggahetvā vicaraṇanti āha <bold>‘‘pariggahetvā vicaritu’’</bold>nti. <bold>Vaḍḍhi</bold>nti gunnaṃ bahubhāvaṃ bahugorasatāsaṅkhātaṃ parivuddhiṃ. ‘‘Ettakamida’’nti rūpīyatīti <bold>rūpaṃ,</bold> parimānaparicchedopi sarīrarūpampīti āha <bold>‘‘gaṇanato vā vaṇṇato vā’’</bold>ti. <bold>Na pariyesati</bold> vinaṭṭhabhāvasseva ajānanato. <bold>Nīlā</bold>ti ettha <bold>iti</bold>-saddo ādiattho. Tena setasabalādivaṇṇaṃ saṅgaṇhāti.</paragraph>
    <paragraph line="52"><bold>Dhanusattisūlādī</bold>ti <pageBreak edition="Vipassana Research Institut" number="2.0181" /> ettha issāsācariyānaṃ gāvīsu kataṃ <bold>dhanulakkhaṇaṃ</bold>. Kumārabhattigaṇānaṃ gāvīsu kataṃ <bold>sattilakkhaṇaṃ</bold>. Issarabhattigaṇānaṃ gāvīsu kataṃ <bold>sūlalakkhaṇa</bold>nti yojanā. <bold>Ādi</bold>-saddena rāmavāsudevagaṇādīnaṃ gāvīsu kataṃ pharasucakkādilakkhaṇaṃ saṅgaṇhāti.</paragraph>
    <paragraph line="53"><bold>Nīlamakkhikā</bold>ti piṅgalamakkhikā, khuddamakkhikā eva vā. Saṭati rujati etāyāti sāṭikā, saṃvaddhā sāṭikāti <bold>āsāṭikā</bold>. Tenāha <bold>‘‘vaḍḍhantī’’</bold>tiādi.</paragraph>
    <paragraph line="54"><bold>Vākenā</bold>ti <pageBreak edition="Myanmar" number="2.0194" /> vākapattena. <bold>Cīrakenā</bold>ti pilotikena. <bold>Antovasse</bold>ti vassakālassa abbhantare. <bold>Niggāha</bold>nti susumārādiggāharahitaṃ. <bold>Pīta</bold>nti pānīyassa pītabhāvaṃ. Sīhabyagghādiparissayena <bold>sāsaṅko sappaṭibhayo</bold>.</paragraph>
    <paragraph line="55">Pañca ahāni bhūtāni etassāti pañcāhito, so eva vāroti <bold>pañcāhikavāro</bold>. Evaṃ <bold>sattāhikavāro</bold>ti veditabbo. <bold>Ciṇṇaṭṭhāna</bold>nti caritaṭṭhānaṃ gocaraggahitaṭṭhānaṃ.</paragraph>
    <paragraph line="56"><bold>Pituṭṭhāna</bold>nti pitarā kātabbaṭṭhānaṃ, pitarā kātabbakaraṇanti attho. <bold>Yathāruciṃ gahetvā gacchantī</bold>ti gunnaṃ rucianurūpaṃ gocarabhūmiyaṃ vā nadipāraṃ vā gahetvā gacchanti. <bold>Gobhatta</bold>nti kappāsaṭṭhikādimissaṃ gobhuñjitabbaṃ bhattaṃ, bhattaggahaṇeneva yāgupi gahitā.</paragraph>
    <paragraph line="57" number="347"><bold>‘‘Dvīhākārehī’’</bold>ti vuttaṃ ākāradvayaṃ dassetuṃ <bold>‘‘gaṇanato vā samuṭṭhānato vā’’</bold>ti vuttaṃ. <bold>Evaṃ pāḷiyaṃ āgatā</bold>ti ‘‘upacayo santatī’’ti jātiṃ dvidhā bhinditvā hadayavatthuṃ aggahetvā ‘‘dasa āyatanāni pañcadasa sukhumarūpānī’’ti evaṃ rūpakaṇḍapāḷiyaṃ (dha. sa. 651-655) āgatā. <bold>Pañcavīsati rūpakoṭṭhāsā</bold>ti salakkhaṇato aññamaññasaṅkarābhāvato rūpabhāgā. <bold>Rūpakoṭṭhāsā</bold>ti vā visuṃ visuṃ appavattitvā kalāpabhāveneva pavattanato rūpakalāpā. <bold>Koṭṭhāsā</bold>ti ca aṃsā, avayavāti attho. <bold>Koṭṭha</bold>nti vā sarīraṃ, tassa aṃsā kesādayo koṭṭhāsāti aññepi avayavā koṭṭhāsā viya <bold>koṭṭhāsā. Seyyathāpī</bold>ti upamāsaṃsandanaṃ. Tattha <bold>rūpaṃ pariggahetvā</bold>ti yathāvuttaṃ rūpaṃ salakkhaṇato ñāṇena pariggaṇhitvā. <bold>Arūpaṃ vavatthapetvā</bold>ti taṃ rūpaṃ nissāya ārammaṇañca katvā pavattamāne vedanādike cattāro khandhe ‘‘arūpa’’nti vavatthapetvā. <bold>Rūpārūpaṃ pariggahetvā</bold>ti puna tattha yaṃ ruppanalakkhaṇaṃ, taṃ rūpaṃ, tadaññaṃ arūpaṃ, ubhayavinimuttaṃ kiñci natthi attā vā attaniyaṃ vāti evaṃ rūpārūpaṃ pariggahetvā. Tadubhayañca avijjādinā paccayena sappaccayanti <bold>paccayaṃ sallakkhetvā</bold> aniccādilakkhaṇaṃ <pageBreak edition="Vipassana Research Institut" number="2.0182" /><bold>āropetvā</bold> yo kalāpasammasanādikkamena kammaṭṭhānaṃ matthakaṃ pāpetuṃ na sakkoti, so na vaḍḍhatīti yojanā.</paragraph>
    <paragraph line="58"><bold>Ettakaṃ</bold><pageBreak edition="Myanmar" number="2.0195" /><bold>rūpaṃ ekasamuṭṭhāna</bold>nti cakkhāyatanaṃ, sotaghānajivhākāyāyatanaṃ itthindriyaṃ purisindriyaṃ jīvitindriyanti aṭṭhavidhaṃ kammavasena, kāyaviññatti vacīviññattīti idaṃ dvayaṃ cittavasenāti ettakaṃ rūpaṃ ekasamuṭṭhānaṃ. Saddāyatanamekaṃ utucittavasena <bold>dvisamuṭṭhānaṃ</bold>. Rūpassa lahutā mudutā kammaññatāti ettakaṃ rūpaṃ utucittāhāravasena <bold>tisamuṭṭhānaṃ</bold>. Rūpagandharasaphoṭṭhabbāyatanaṃ ākāsadhātu āpodhātu kabaḷīkāro āhāroti ettakaṃ rūpaṃ utucittāhārakammavasena <bold>catusamuṭṭhānaṃ</bold>. Upacayo santati jaratā rūpassa aniccatāti <bold>ettakaṃ</bold> rūpaṃ <bold>na kutoci samuṭṭhātīti na jānāti. Samuṭṭhānato rūpaṃ ajānanto</bold>tiādīsu vattabbaṃ ‘‘gaṇanato rūpaṃ ajānanto’’tiādesu vuttanayeneva veditabbaṃ.</paragraph>
    <paragraph line="59"><bold>Kammalakkhaṇo</bold>ti attanā kataṃ duccaritakammaṃ lakkhaṇaṃ etassāti kammalakkhaṇo, bālo. Vuttañhetaṃ – ‘‘tīṇimāni, bhikkhave, bālassa bālalakkhaṇāni. Katamāni tīṇi? Duccintitacintī hoti, dubbhāsitabhāsī, dukkaṭakammakārī. Imāni kho…pe… lakkhaṇānī’’ti (a. ni. 3.2; netti. 116). Attanā kataṃ sucaritakammaṃ lakkhaṇaṃ etassāti <bold>kammalakkhaṇo,</bold> paṇḍito. Vuttampi cetaṃ – ‘‘tīṇimāni, bhikkhave, paṇḍitassa paṇḍitalakkhaṇāni. Katamāni tīṇi? Sucintitacintī hoti, subhāsitabhāsī, sukatakammakārī. Imāni kho…pe… paṇḍitalakkhaṇānī’’ti (ma. ni. 3.253; a. ni. 3.3; netti. 116). Tenāha <bold>‘‘kusalākusalaṃ kammaṃ paṇḍitamālalakkhaṇa’’</bold>nti. <bold>Bāle vajjetvā paṇḍite na sevatī</bold>ti yaṃ bālapuggale vajjetvā paṇḍitasevanaṃ atthakāmena kātabbaṃ, taṃ na karoti. Tathābhūtassa ayamādīnavoti dassetuṃ puna <bold>‘‘bāle vajjetvā’’</bold>tiādi vuttaṃ. Tattha yaṃ bhagavatā ‘‘idaṃ vo kappatī’’ti anuññātaṃ, tadanulomañce, taṃ <bold>kappiyaṃ</bold>. Yaṃ ‘‘idaṃ vo na kappatī’’ti paṭikkhittaṃ, tadanulomañce, taṃ <bold>akappiyaṃ</bold>. Yaṃ kosallasambhūtaṃ, taṃ <bold>kusalaṃ,</bold> tappaṭipakkhaṃ <bold>akusalaṃ</bold>. Tadeva <bold>sāvajjaṃ,</bold> kusalaṃ <bold>anavajjaṃ</bold>. Āpattito ādito dve āpattikkhandhā <bold>garukaṃ,</bold> tadaññaṃ <bold>lahukaṃ</bold>. Dhammato mahāsāvajjaṃ <bold>garukaṃ,</bold> appasāvajjaṃ <bold>lahukaṃ</bold>. Sappaṭikāraṃ <bold>satekiccaṃ,</bold> appaṭikāraṃ <bold>atekicchaṃ</bold>. Dhammatānugataṃ <bold>kāraṇaṃ,</bold> itaraṃ <bold>akāraṇaṃ</bold>. <bold>Taṃ ajānanto</bold>ti kappiyākappiyaṃ garukalahukaṃ satekicchātekicchaṃ ajānanto suvisuddhaṃ katvā sīlaṃ rakkhituṃ na sakkoti, kusalākusalaṃ sāvajjānavajjaṃ kāraṇākāraṇaṃ ajānanto khandhādīsu <pageBreak edition="Myanmar" number="2.0196" /><pageBreak edition="Vipassana Research Institut" number="2.0183" /> akusalatāya rūpārūpapariggahampi kātuṃ na sakkoti, kuto tassa kammaṭṭhānaṃ gahetvā vaḍḍhanā. Tenāha <bold>‘‘kammaṭṭhānaṃ gahetvā vaḍḍhetuṃ na sakkotī’’</bold>ti.</paragraph>
    <paragraph line="60">Govaṇasadise attabhāve uppajjitvā tattha dukkhuppattihetuto micchāvitakkā āsāṭikā viyāti <bold>āsāṭikā</bold>ti āha <bold>‘‘akusalavitakkaṃ āsāṭikaṃ ahāretvā’’</bold>ti.</paragraph>
    <paragraph line="61">‘‘Gaṇḍoti kho, bhikkhave, pañcannetaṃ upādānakkhandhānaṃ adhivacana’’nti vacanato (a. ni. 8.56) chahi vaṇamukhehi vissandamānayūso gaṇḍo viya pilotikakhaṇḍena chahi dvārehi vissandamānakilesāsuci attabhāvavaṇo satisaṃvarena pidahitabbo, ayaṃ pana evaṃ na karotīti āha <bold>‘‘yathā so gopālako vaṇaṃ na paṭicchādeti, evaṃ saṃvaraṃ na sampādetī’’</bold>ti.</paragraph>
    <paragraph line="62">Yathā dhūmo indhanaṃ nissāya uppajjamāno saṇho sukhumo taṃ taṃ vivaraṃ anupavissa byāpento sattānaṃ ḍaṃsamakasādiparissayaṃ vinodeti, aggijālasamuṭṭhānassa pubbaṅgamo hoti, evaṃ dhammadesanāñāṇassa indhanabhūtaṃ rūpārūpadhammajātaṃ nissāya uppajjamānā saṇhā sukhumā taṃ taṃ khandhantaraṃ āyatanantarañca anupavissa byāpeti, sattānaṃ micchāvitakkādiparissayaṃ vinodeti, ñāṇaggijālasamuṭṭhānassa pubbaṅgamoti dhūmo viyāti <bold>dhūmo</bold>ti āha <bold>‘‘gopālako dhūmaṃ viya dhammadesanādhūmaṃ na karotī’’</bold>ti. Attano santikaṃ upagantvā nisinnassa kātabbā tadanucchavikā dhammakathā <bold>upanisinnakathā</bold>. Katassa dānādipuññassa anumodanakathā <bold>anumodanā</bold>. <bold>Tato</bold>ti dhammakathādīnaṃ akaraṇato. <bold>‘‘Bahussuto guṇavā’’</bold>ti na jānantīti kasmā vuttaṃ, nanu attano jānāpanatthaṃ dhammakathādi na kātabbamevāti? Saccaṃ, na kātabbameva, suddhāsayena pana dhamme kathite tassa guṇajānanataṃ sandhāyetaṃ vuttaṃ. Tenāha bhagavā –</paragraph>
    <gatha1 line="63">‘‘Nābhāsamānaṃ jānanti, missaṃ bālehi paṇḍitaṃ;</gatha1>
    <gathalast line="64">Bhāsaye jotaye dhammaṃ, paggaṇhe isinaṃ dhaja’’nti. (saṃ. ni. 2.241);</gathalast>
    <paragraph line="65">Taranti etthāti <bold>titthaṃ,</bold> nadītaḷākādīnaṃ nahānādiatthaṃ otaraṇaṭṭhānaṃ. Yathā pana taṃ udakena otiṇṇasattānaṃ sarīramalaṃ pavāheti, parissamaṃ vinodeti, visuddhiṃ uppādeti, evaṃ bahussutā attano samīpaṃ otiṇṇasattānaṃ <pageBreak edition="Myanmar" number="2.0197" /> dhammūdakena cittamalaṃ pavāhenti, parissamaṃ vinodenti, visuddhiṃ uppādenti, tasmā te titthaṃ viyāti <bold>titthaṃ</bold>. Tenāha <bold>‘‘titthabhūte bahussutabhikkhū’’</bold>ti. <bold>Byañjanaṃ kathaṃ ropetabba</bold>nti, bhante, idaṃ byañjanaṃ ayaṃ saddo kathaṃ imasmiṃ atthe <pageBreak edition="Vipassana Research Institut" number="2.0184" /> ropetabbo, kena pakārena imassa atthassa vācako jāto. ‘‘Nirūpetabba’’nti vā pāṭho, nirūpetabbaṃ ayaṃ sabhāvanirutti kathamettha niruḷhāti adhippāyo. <bold>Imassa bhāsitassa ko attho</bold>ti saddatthaṃ pucchati. <bold>Imasmiṃ ṭhāne</bold>ti imasmiṃ pāḷipadese. <bold>Pāḷi kiṃ vadetī</bold>ti bhāvatthaṃ pucchati. <bold>Attho kiṃ dīpetī</bold>ti bhāvatthaṃ vā saṅketatthaṃ vā. <bold>Na paripucchatī</bold>ti vimaticchedanapucchāvasena sabbaso pucchaṃ na karoti. <bold>Na paripañhatī</bold>ti pari pari attano ñātuṃ icchaṃ na ācikkhati na vibhāveti. Tenāha <bold>‘‘na jānāpetī’’</bold>ti. <bold>Te</bold>ti bahussutabhikkhū. <bold>Vivaraṇaṃ</bold> nāma atthassa vibhajitvā kathananti āha <bold>‘‘bhājetvā na dassentī’’</bold>ti. <bold>Anuttānīkata</bold>nti ñāṇena apākaṭīkataṃ guyhaṃ paṭicchannaṃ. <bold>Na uttānīkarontī</bold>ti sinerumūlakaṃ vālikaṃ uddharanto viya pathavīsandhārodakaṃ vivaritvā dassento viya ca uttānaṃ na karonti. Evaṃ yassa dhammassa vasena bahussutā ‘‘tittha’’nti vuttā pariyāyato, idāni tameva dhammaṃ nippariyāyato titthanti dassetuṃ <bold>‘‘yathā cā’’</bold>tiādi vuttaṃ. Dhammo hi taranti etena nibbānaṃ nāma taḷākanti <bold>‘‘tittha’’</bold>nti vuccati. Tenāha bhagavā sumedhabhūto –</paragraph>
    <gatha1 line="66">‘‘Evaṃ kilesamaladhovaṃ, vijjante amatantaḷe;</gatha1>
    <gathalast line="67">Na gavesati taṃ taḷākaṃ, na doso amatantaḷe’’ti. (bu. vaṃ. 2.14);</gathalast>
    <paragraph line="68">Dhammasseva nibbānassotaraṇatitthabhūtassa otaraṇapakāraṃ ajānanto <bold>‘‘dhammatitthaṃ na jānātī’’</bold>ti vutto.</paragraph>
    <paragraph line="69"><bold>Pītāpīta</bold>nti gogaṇe pītaṃ apītañca gorūpaṃ na jānāti na vindati. Avindanto hi na labhatīti vutto. <bold>‘‘Ānisaṃsaṃ na vindatī’’</bold>ti vatvā tassa avindanākāraṃ dassento <bold>‘‘dhammassavanaggaṃ gantvā’’</bold>tiādimāha.</paragraph>
    <paragraph line="70"><bold>Ayaṃ lokuttaro</bold>ti padaṃ sandhāyāha <bold>‘‘ariya’’</bold>nti. Paccāsattiñāyena anantaravidhippaṭisedho vā, ariya-saddo vā niddosapariyāyo daṭṭhabbo. <bold>Aṭṭhaṅgika</bold>nti ca visuṃ ekajjhañca aṭṭhaṅgikaṃ upādāya gahetabbaṃ, aṭṭhaṅgatā <pageBreak edition="Myanmar" number="2.0198" /> bāhullato ca. Evañca katvā sattaṅgassapi ariyamaggassa saṅgaho siddho hoti.</paragraph>
    <paragraph line="71"><bold>Cattāro satipaṭṭhāne</bold>tiādīsu avisesena satipaṭṭhānā vuttā. Tattha kāyavedanācittadhammārammaṇā <pageBreak edition="Vipassana Research Institut" number="2.0185" /> satipaṭṭhānā lokiyā, tattha sammohaviddhaṃsanavasena pavattā nibbānārammaṇā lokuttarāti evaṃ <bold>ime lokiyā, ime lokuttarāti yathābhūtaṃ na pajānāti</bold>.</paragraph>
    <paragraph line="72"><bold>Anavasesaṃ duhatī</bold>ti paṭiggahaṇe mattaṃ ajānanto kismiñci dāyake saddhāhāniyā kismiñci paccayahāniyā anavasesaṃ duhati. Vācāya abhihāro <bold>vācābhihāro</bold>. Paccayānaṃ abhihāro <bold>paccayābhihāro</bold>.</paragraph>
    <paragraph line="73"><bold>Ime amhesu garucittīkāraṃ na karontī</bold>ti iminā navakānaṃ bhikkhūnaṃ dhammasampaṭipattiyā abhāvaṃ dasseti ācariyupajjhāyesu pitupemassa anupaṭṭhāpanato. Tena ca sikkhāgāravatābhāvadīpanena saṅgahassa abhājanabhāvaṃ, tena therānaṃ tesu anuggahābhāvaṃ. Na hi sīlādiguṇehi sāsane thirabhāvappattā ananuggahetabbe sabrahmacārī anuggaṇhanti, niratthakaṃ vā anuggahaṃ karonti. Tenāha <bold>‘‘navake bhikkhū’’</bold>ti. <bold>Dhammakathābandha</bold>nti paveṇiāgataṃ pakiṇṇakadhammakathāmaggaṃ. Saccasattapaṭisandhipaccayākārapaṭisaṃyuttaṃ suññatādīpanaṃ <bold>guyhaganthaṃ</bold>. <bold>Vuttavipallāsavasenā</bold>ti ‘‘na rūpaññū’’tiādīsu vuttassa paṭisedhassa paṭikkhepavasena aggahaṇavasena. <bold>Yojetvā</bold>ti ‘‘rūpaññū hotīti gaṇanāto vā vaṇṇato vā rūpaṃ jānātī’’tiādinā, ‘‘tassa gogaṇopi na parihāyati, pañcagorasaparibhogatopi na paribāhiro hotī’’tiādinā ca atthaṃ yojetvā. <bold>Veditabbo</bold>ti tasmiṃ tasmiṃ padese yathārahaṃ attho veditabbo.</paragraph>
    <centered line="74">Mahāgopālakasuttavaṇṇanāya līnatthappakāsanā samattā.</centered>
    <subhead line="75">4. Cūḷagopālakasuttavaṇṇanā</subhead>
    <paragraph line="76" number="350"><bold>Celukkāhī</bold>ti <pageBreak edition="Vipassana Research Institut" number="2.0186" /> celamayāhi ukkāhi. Ukkabhūtāni celāni etthāti <bold>ukkacelā,</bold> nagaraṃ. <bold>Sabbā gaṅgā pākaṭā hutvā paññāyatī</bold>ti pakaticakkhussa <pageBreak edition="Myanmar" number="2.0199" /> pākaṭā hutvā upaṭṭhāti, dibbacakkhussa pana samantacakkhussa vā yattha katthaci nisinnassapi bhagavato pākaṭā hutvā paññāyateva. <bold>Sotthī</bold>ti anupaddavo. <bold>Vaḍḍhī</bold>ti aparihāni. <bold>Ārogya</bold>nti arogatā ābādhābhāvo.</paragraph>
    <paragraph line="77">Magadho janapado nivāso etassāti māgadho, māgadhova <bold>māgadhiko</bold>. Paññāya nāma duṭṭhubhāvo natthi ekantānavajjatāya, tasmā <bold>du</bold>-saddo abhāvavācī ‘‘dussīlo’’tiādīsu viya, <bold>jāti</bold>-saddo ca sabhāvatthoti āha <bold>‘‘nippaññasabhāvo’’</bold>ti. -Saddo ārambhatthoti āha <bold>‘‘patāresīti tāretuṃ ārabhī’’</bold>ti paratīraṃ gāvīnaṃ appattattā. <bold>Suvidehāna</bold>nti sundaravidehānaṃ. Videharaṭṭhaṃ kira bhūmibhāgadassanasampattiyā ca vanarāmaṇeyyakādinā ca sundaraṃ. <bold>Āmaṇḍalikaṃ karitvā</bold>ti āvatte patitā temaṇḍalākārena paribbhamitvā. Katipayāpi gāviyo asesetvā nadīsotena vūḷhattā vuttaṃ <bold>‘‘avaḍḍhiṃ vināsaṃ pāpuṇiṃsū’’</bold>ti. Katipayāsupi hi avasiṭṭhāsu gāvīsu anukkamenapi siyā gogaṇassa vaḍḍhīti. <bold>Vissamaṭṭhāna</bold>nti parissamavinodanaṭṭhānaṃ. <bold>Titthā bhaṭṭhā</bold>ti gahetuṃ asamatthatāya titthaṃ appattā. <bold>Arogo nāma nāhosī</bold>ti lomamattampi asesetvā sabbā gāviyo nadīsote vinaṭṭhāti attho.</paragraph>
    <paragraph line="78">Yesu khandhāyatanadhātūsu idha lokasamaññā, te ajānantā ‘‘akusalā imassa lokassā’’ti vuttāti āha <bold>‘‘idhaloke khandhadhātāyatanesu akusalā achekā’’</bold>ti. Ayameva nayo ‘‘akusalā parassa lokassā’’ti etthāpīti āha <bold>‘‘paralokepi eseva nayo’’</bold>ti. Māro ettha dhīyatīti <bold>māradheyyaṃ. Māro</bold>ti cettha kilesamāro veditabbo. Khandhābhisaṅkhārā hi tassa pavattanabhāvena gahitā, maccumāro visuṃ gahito eva, kilesamāravaseneva ca devaputtamārassa kāmabhave ādhipaccanti. <bold>Tesa</bold>nti ye idhalokādīsu achekā, tesaṃ. Te pana ukkaṭṭhaniddesena dassento āha <bold>‘‘iminā cha satthāro dassitā’’</bold>ti.</paragraph>
    <paragraph line="79" number="351"><bold>Balavagāvo</bold>ti balavante gorūpe. Te pana dammataṃ upagatagoṇā ceva dhenuyo cāti āha <pageBreak edition="Vipassana Research Institut" number="2.0187" /><bold>‘‘dantagoṇe ceva dhenuyo cā’’</bold>ti <pageBreak edition="Myanmar" number="2.0200" />. <bold>Avijātagāvoti na</bold> vijātagāviyo. <bold>Vacchake</bold>ti khuddakavacche. Appattho hi ayaṃ ka-saddo. Tenāha <bold>‘‘taruṇavacchake’’</bold>ti. <bold>Kisābalake</bold>ti dubbale.</paragraph>
    <paragraph line="80" number="352"><bold>Mārassa taṇhāsotaṃ chetvā</bold>ti khandhamārasambandhītaṇhāsaṅkhātaṃ sotaṃ samucchinditvā. <bold>Tayo koṭṭhāse khepetvā ṭhitā</bold>ti anāgāmino sandhāyāha. <bold>Sabbavāresū</bold>ti sakadāgāmisotāpannaaṭṭhamakavāresu. Tattha pana yathākkamaṃ catumaggavajjhānaṃ kilesānaṃ dve koṭṭhāse khepetvā ṭhitā, ekakoṭṭhāsaṃ khepetvā ṭhitā, paṭhamaṃ koṭṭhāsaṃ khepentoti vattabbaṃ. Dhammaṃ anussaranti, dhammassa vā anussaraṇasīlāti <bold>dhammānusārino. Dhammo</bold>ti cettha paññā adhippetā. Saddhaṃ anussaranti, saddhāya vā anussaraṇasīlāti <bold>saddhānusārino</bold>.</paragraph>
    <paragraph line="81"><bold>Jānatā</bold>ti ettha jānanakiriyāvisayassa avisesitattā adhikāravasena anavasesañeyyavisesā adhippetāti āha <bold>‘‘sabbadhamme jānantenā’’</bold>ti. Antosāravirahato abbhuggataṭṭhena ca naḷo viyāti <bold>naḷo,</bold> mānoti āha <bold>‘‘vigatamānanaḷaṃ kata’’</bold>nti. <bold>Khemaṃ patthethā</bold>ti ettha catūhi yogehi anupaddavattā ‘‘khema’’nti arahattaṃ adhippetaṃ. <bold>Patthanā</bold> ca chandapatthanā, na taṇhāpatthanāti āha <bold>‘‘kattukamyatāchandena arahattaṃ patthethā’’</bold>ti. <bold>Pattāyeva nāma</bold> tassa pattiyā na koci antarāyo. Sotthinā pāragamanaṃ uddissa desanaṃ ārabhitvā khemappattiyā desanāya pariyosāpitattā <bold>yathānusandhināva desanaṃ niṭṭhāpesī</bold>ti.</paragraph>
    <centered line="82">Cūḷagopālakasuttavaṇṇanāya līnatthappakāsanā samattā.</centered>
    <subhead line="83">5. Cūḷasaccakasuttavaṇṇanā</subhead>
    <paragraph line="84" number="353"><bold>Haṃsavaṭṭakacchannenā</bold>ti <pageBreak edition="Vipassana Research Institut" number="2.0188" /> haṃsavaṭṭakapaṭicchannena, haṃsamaṇḍalākārenāti attho.</paragraph>
    <paragraph line="85">Vadanti etenāti vādo, maggo. Kiṃ vadanti? Uttaraṃ. Vādānaṃ satāni <bold>vādasatāni</bold>. ‘‘Nigaṇṭho pañcavādasatāni, nigaṇṭhī pañcavādasatānī’’ti evaṃ <bold>nigaṇṭho</bold><pageBreak edition="Myanmar" number="2.0201" /><bold>ca nigaṇṭhī ca pañca pañca vādasatāni uggahetvā vicarantā</bold>. Kiriyato te <bold>pucchiṃsu,</bold> liṅgato pana nigaṇṭhabhāvo ñāto. Tenāha <bold>‘‘ahaṃ vādaṃ āropessāmī’’</bold>ti.</paragraph>
    <paragraph line="86"><bold>Jagganto</bold> sammajjanādivasena. <bold>Divātara</bold>nti atidivaṃ. ‘‘Kassa pucchā, kassa vissajjanaṃ hotū’’ti paribbājikāhi vutte thero āha <bold>‘‘pucchā nāma amhākaṃ pattā’’</bold>ti. Pucchā vādānaṃ pubbapakkho, yasmā tumhe vādapasutā vādābhiratā dhajaṃ paggayha vicaratha, tasmā vādānaṃ pubbapakkho amhākaṃ patto, evaṃ santepi tumhākaṃ mātugāmabhāvato pubbapakkhaṃ demāti āha <bold>‘‘tumhe pana mātugāmā nāma paṭhamaṃ pucchathā’’</bold>ti. <bold>Tā</bold> paribbājikā ekekā aḍḍhateyyasatavādamaggaṃ pucchantiyo <bold>vādasahassaṃ pucchiṃsu</bold>. Yathā nisitassa khaggassa kumudanāḷacchedane kimatthi bhāriyaṃ, evaṃ paṭisambhidāppattassa sāvakesu paññavantānaṃ aggabhāve ṭhitassa dhammasenāpatino puthujjanaparikappitapañhavissajjane kimatthi bhāriyaṃ. Tenāha <bold>‘‘thero khaggenā’’</bold>tiādi. Tattha <bold>nijjaṭaṃ niggaṇṭhiṃ katvā</bold>ti yathā tā puna tattha jaṭaṃ gaṇṭhiṃ kātuṃ na visahanti, tathā vijaṭetvā kathesi. Ayaṃ thero caturaṅgasamannāgate andhakāre sahassavaṭṭikaṃ dīpento viya aññesaṃ avisaye andhakārabhūte pañhe pucchitamatteyeva vissajjesīti therassa paññāveyyattiyaṃ disvā sayañca antimabhavikatāya kohaññe ṭhātuṃ asakkontiyo <bold>‘‘ettakameva, bhante, mayaṃ jānāmā’’</bold>ti āhaṃsu. <bold>Therassa visaya</bold>nti therassa paññāvisayaṃ.</paragraph>
    <paragraph line="87"><bold>Neva antaṃ na koṭiṃ addasaṃsū</bold>ti ekanti vattabbassa bahubhāvato tassā pucchāya attho evamanto evamavasānakoṭīti na passiṃsu na jāniṃsu. Thero tāsaṃ ajjhāsayaṃ olokento pabbajjāruciṃ disvā āha <bold>‘‘idāni kiṃ karissathā’’</bold>ti? <bold>Uttaritarapañño</bold>ti vādamaggaparicayena medhāvitāya ca yādisā tāsaṃ paññā, tato uttaritarapañño.</paragraph>
    <paragraph line="88"><bold>Kathāmaggo</bold>ti <pageBreak edition="Vipassana Research Institut" number="2.0189" /> vādamaggo. Tasmā tehi tehi parappavādādīhi bhassaṃ vādamaggaṃ pakārehi vadetīti <bold>bhassappavādako. Paṇḍitavādo</bold>ti ahaṃ paṇḍito nipuṇo bahussutoti evaṃvādī. <bold>Yaṃ yaṃ nakkhattācārena ādisatī</bold>ti nakkhattagatiyā kālañāṇena ‘‘asukadivase candaggāho bhavissati, sūriyaggāho bhavissatī’’tiādinā yaṃ yaṃ ādesaṃ bhaṇati. <bold>Sādhuladdhiko</bold> ñāṇasampattiyā sundaro. <bold>Āropito</bold>ti paṭiññāhetunidassanādidosaṃ <pageBreak edition="Myanmar" number="2.0202" /> upari āropito vādo svāropito. Dosapadaṃ āropentena vādinā paravādimhi abhibhuyya tassa dhātukkhobhopi siyā, cittavikkhepena yena doso tena saṅkappito sampavedhitoti. <bold>Thūṇa</bold>nti sarīraṃ khobhitanti katvā. <bold>Thūṇa</bold>nti hi lohitapittasemhānaṃ adhivacanaṃ sabbaṅgasarīradhāraṇato. Apica thūṇapado nāma atthi kathāmaggo vādamaggaṃ gaṇhantānaṃ. Saccako pana kohaññe ṭhatvā attano vādappabhedavasena pare vimhāpento <bold>‘‘thūṇaṃ cepāha’’</bold>ntiādimāha. Sāvakānaṃ vinayaṃ nāma sikkhāpadaṃ, tañca dhammadesanā hotīti esā eva cassa anusāsanīti vinayanādimukhena sammāsambuddhassa mataṃ sāsanaṃ pucchanto saccako <bold>‘‘kathaṃ pana, bho, assajī’’</bold>tiādimāha. Athassa thero ‘‘lakkhaṇattayakathā nāma anaññasādhāraṇā buddhāveṇikā dhammadesanā, tatra ca mayā aniccakathāya samuṭṭhāpitāya taṃ asahanto saccako tucchamānena paṭapaṭāyanto kurumāno licchavī gahetvā bhagavato santikaṃ āgamissati, athassa bhagavā vādaṃ madditvā aniccanti patiṭṭhapento dhammaṃ kathessati, tadā bhavissati vijahitavādo sammāpaṭipattiyā patiṭṭhito’’ti cintetvā aniccānattalakkhaṇapaṭisaṃyuttaṃ bhagavato anusāsanaṃ dassento <bold>‘‘evaṃ, bho, aggivessanā’’</bold>tiādimāha.</paragraph>
    <paragraph line="89">Kasmā panettha dukkhalakkhaṇaṃ aggahitanti āha <bold>‘‘thero panā’’</bold>tiādi. <bold>‘‘Upārambhassa okāso hotī’’</bold>ti saṅkhepato vuttaṃ vivarituṃ <bold>‘‘maggaphalānī’’</bold>tiādi vuttaṃ. Tattha <bold>pariyāyenā</bold>ti saṅkhāradukkhatāpariyāyena. <bold>Aya</bold>nti saccako. <bold>Nayidaṃ tumhākaṃ sāsanaṃ nāmā</bold>ti yattha tumhe avaṭṭhitā, idaṃ tumhākaṃ sabbaññusāsanaṃ nāma na hoti dukkhato anissaraṇattā, atha kho <bold>mahāāghātanaṃ nāmetaṃ,</bold> mahādukkhaniddiṭṭhattā pana <bold>nirayussado nāma</bold> ussadanirayo nāma, tasmā <bold>natti</bold> nāma <bold>tumhākaṃ sukhāsā. Uṭṭhāyuṭṭhāyā</bold>ti ussukkaṃ katvā, <bold>dukkhameva jīrāpentā</bold> sabbaso dukkhameva anubhavantā, <bold>āhiṇḍatha</bold> vicarathāti. Sabbamidaṃ tassa micchāparikappitameva. Kasmā? Dukkhasaccūpasañhitāyeva hettha nippariyāyakathā nāma. Tassa hi pariññatthaṃ bhagavati brahmacariyaṃ vussati. Maggaphalāni saṅkhārabhāvena ‘‘yadaniccaṃ, taṃ dukkha’’nti pariyāyato dukkhaṃ, na nippariyāyato. Tenāha <bold>‘‘tasmā’’</bold>tiādi. <bold>Sotuṃ ayuttaṃ</bold> micchāvādattāti adhippāyo.</paragraph>
    <paragraph line="90" number="354"> Saha <pageBreak edition="Vipassana Research Institut" number="2.0190" /><pageBreak edition="Myanmar" number="2.0203" /> atthānusāsanaṃ agāranti sandhāgāraṃ, rājakulānaṃ santhāpanaagārantipi sandhāgāraṃ, tasmiṃ <bold>santhāgāre</bold>ti attho. Ekasmiṃ kāle tādise kāle rājakiccānaṃ santhānamettha vicārentīti sandhāgāraṃ, tasmiṃ <bold>santhāgāre</bold>tipi attho. <bold>Patiṭṭhita</bold>nti ‘‘aniccaṃ anattā’’ti ca paṭiññātaṃ. <bold>Idāneva piṭṭhiṃ parivattento</bold>ti bhagavato nalāṭaṃ anoloketvā vimukhabhāvaṃ āpajjanto. <bold>Surāghare</bold>ti surāsampādakagehe. <bold>Piṭṭhakilañja</bold>nti piṭṭhaṭhapanakiḷañjaṃ. <bold>Vāla</bold>nti caṅgavāraṃ. <bold>Sāṇasāṭakakaraṇattha</bold>nti sāṇasāṭakaṃ karonti etenāti <bold>sāṇasāṭakakaraṇaṃ,</bold> suttaṃ, tadatthaṃ. Sāṇavākā etesu santīti <bold>sāṇavākā,</bold> sāṇadaṇḍā. Te gahetvā sāṇānaṃ dhovanasadisaṃ kīḷitajātaṃ yathā ‘‘uddālapupphabhañjikā, sāṇabhañjikā’’ti ca. <bold>Kiṃ so bhavamāno</bold>ti kīdiso hutvā so bhavamāno, kiṃ honto loke aggapuggalassa sammāsambuddhassa vādāropanaṃ nāma tato uttaritarasūraguṇo eva yakkhādibhāvena so bhavamāno abhisambhuṇeyya. Ayaṃ pana appānubhāvatāya pisācarūpo kiṃ ettakaṃ kālaṃ niddāyanto ajja pabujjhitvā evaṃ vadatīti adhippāyo. Tenāha <bold>‘‘kiṃ yakkho’’</bold>tiādi.</paragraph>
    <paragraph line="91" number="355"><bold>Mahāmajjhanhikasamaye</bold>ti mahati majjhanhikakāle, gaganamajjhe sūriyagatavelāya. <bold>Divāpadhānikā</bold> padhānānuyuñjakā. <bold>Vattaṃ dassetvā</bold>ti pacchābhattaṃ divāvihārūpagamanato pubbe kātabbavattaṃ dassetvā paṭipajjitvā. <bold>Bhagavantaṃ dassento</bold>ti bhagavati gāravabahumānaṃ vibhāvento ubho hatthe kamalamakulākāre katvā ukkhippa bhagavantaṃ dassento.</paragraph>
    <paragraph line="92"><bold>Taṃ sandhāyā</bold>ti taṃ aparicchinnagaṇanaṃ sandhāya evaṃ ‘‘mahatiyā licchaviparisāyā’’ti vuttaṃ. Kiṃ sīsena bhūmiṃ paharanteneva vandanā katā hoti? <bold>Kerāṭikā</bold>ti saṭhā. <bold>Mocentā</bold>ti bhikkhādānato mocentā. <bold>Avakkhittamattikāpiṇḍo viyā</bold>ti heṭṭhākhittamattikāpiṇḍo viya. <bold>Yattha katthacī</bold>ti attano anurūpaṃ vacanaṃ asallapento yattha katthaci.</paragraph>
    <paragraph line="93" number="356"> Dissati <pageBreak edition="Myanmar" number="2.0204" /> ‘‘idaṃ imassa phala’’nti apadissati etenāti <bold>deso,</bold> kāraṇaṃ, tadeva tassa pavattiṭṭhānatāya okāsoti āha <bold>‘‘kañcideva desanti kañci okāsaṃ kiñci kāraṇa’’</bold>nti. Okāso ṭhānanti ca kāraṇaṃ vuccati ‘‘aṭṭhānametaṃ anavakāso’’tiādīsu (dī. ni. 3.161; ma. ni. 3.128-131; a. ni. 1.268-295; vibha. 809). <bold>Yadākaṅkhasīti na vadanti</bold> anavasesadhammavisayattā paṭiññāya. <bold>Tumha</bold>nti tumhākaṃ. <bold>Yakkha…pe… paribbājakāna</bold>nti ettha ‘‘pucchāvuso, yadākaṅkhasī’’tiādīni (saṃ. ni. 1.246; su. ni. āḷavakasutta) pucchāvacanāni yathākkamaṃ yojetabbāni.</paragraph>
    <paragraph line="94"><bold>Ñatvā</bold><pageBreak edition="Vipassana Research Institut" number="2.0191" /><bold>sayaṃ lokamimaṃ parañcā</bold>ti idaṃ mahāsatto nirayaṃ saggañca tesaṃ paccakkhato dassetvā āha.</paragraph>
    <paragraph line="95"><bold>Taggha te ahamakkhissaṃ, yathāpi kusalo tathā</bold>ti yathā pakārena sukusalo sabbaññū jānāti katheti, tathā ahaṃ kathessāmi. Tassa pana kāraṇaṃ akāraṇañca avijānanto rājānaṃ karotu vā mā vā, ahaṃ pana te akkhissāmīti āha <bold>‘‘rājā ca kho…pe… na vā’’</bold>ti.</paragraph>
    <paragraph line="96"><bold>Kathitaniyāmeneva kathento</bold>ti teparivaṭṭakathāya dukkhalakkhaṇampesa kathessati, idha pana aññathā sāvakena assajinā kathitaṃ, aññathā samaṇena gotamenāti vacanokāsapariharaṇatthaṃ dukkhalakkhaṇaṃ anāmasitvā therena kathitaniyāmeneva aniccānattalakkhaṇameva kathentena bhagavatā – ‘‘rūpaṃ anattā yāva viññāṇaṃ anattā’’ti vutte saccako taṃ asampaṭicchanto upamāya atthañāpane upamāpamāṇaṃ yathā ‘‘go viya gavayo’’ti attānaṃ upameyyaṃ katvā upamāpamāṇena patiṭṭhāpetukāmo āha <bold>‘‘upamā maṃ, bho gotama, paṭibhātī’’</bold>ti, upamaṃ te karissāmi, upamāyapidhekacce viññū purisā bhāsitassa atthaṃ ājānantīti adhippāyo. Bhagavā upamāsatena, aññena vāpi pamāṇena tava attā patiṭṭhāpetuṃ na labbhā attano viya pamāṇassapi anupalabbhanatoti āha <bold>‘‘paṭibhātu taṃ aggivessanā’’</bold>ti. Yathā hi attā nāma koci paramatthato na upalabbhati ekaṃsena anupaladdhito, evassa ñāpakapuggalaṃ pamāṇampi na upalabbhati. Tenāha <bold>‘‘āhara taṃ</bold><pageBreak edition="Myanmar" number="2.0205" /><bold>upamaṃ vissattho’’</bold>ti, na tena tava attavādo patiṭṭhaṃ labhatīti adhippāyo.</paragraph>
    <paragraph line="97">Yaṃ diṭṭhaṃ kāyikaṃ vā puññāpuññaṃ purisapuggale upalabbhati, tena viññāyati <bold>rūpattāyaṃ purisapuggalo,</bold> tathā yaṃ diṭṭhaṃ sukhadukkhapaṭisaṃvedanaṃ purisapuggale upalabbhati, yaṃ diṭṭhaṃ nīlādisañjānanaṃ, yaṃ diṭṭhaṃ rajjanadussanādi, yaṃ diṭṭhaṃ ārammaṇapaṭivijānanaṃ purisapuggale upalabbhati, tena viññāyati <bold>viññāṇattāyaṃ purisapuggalo</bold>ti. Evaṃ rūpādilakkhaṇo attā tattha tattha kāye kalyāṇapāpakānaṃ kammānaṃ vipākaṃ sukhadukkhaṃ paṭisaṃvedeti, evañcetaṃ sampaṭicchitabbaṃ, aññathā kammaphalasambandho na yujjeyyāti imamatthaṃ dassento <bold>‘‘iminā kiṃ dīpetī’’</bold>tiādimāha. Tattha <bold>te</bold>ti sattā. <bold>Patiṭṭhāyā</bold>ti nissāya. ‘‘Rūpattāyaṃ purisapuggalo’’tiādinā rūpādidhamme ‘‘attā’’ti vatvā puna ‘‘rūpe patiṭṭhāyā’’tiādiṃ vadanto ayaṃ nigaṇṭho attano vādaṃ bhindati patiṭṭhānassa, patiṭṭhāyakassa ca abhedadīpanato. Rūpādayo <pageBreak edition="Vipassana Research Institut" number="2.0192" /> vedanādisabhāvā attā tannissayena puññādikiriyāsamupaladdhito idha yaṃ nissāya puññādikiriyā samupalabbhati, te rūpādayo sattasaññitā attasabhāvā diṭṭhā yathā taṃ devatādīsu, ye pana sattasaññitā tato aññe asattasabhāvā diṭṭhā yathā taṃ kaṭṭhakaliṅgarādīsūti evaṃ sādhetabbaṃ atthaṃ sahetuṃ katvā dassento nigaṇṭho nidassanaṃ ānesīti āha <bold>‘‘ativiya sakāraṇaṃ katvā upamaṃ āharī’’</bold>ti. Tassa pana ‘‘balakaraṇīyā’’ti vuttapurisappayogā viya bījagāmabhūtagāmāpi sajīvā evāti laddhīti te sadisūdāharaṇabhāvena vuttāti daṭṭhabbaṃ. Sace pana ye jīvassa ādhāraṇabhāvena sahitena pavattetabbabhāvena sallakkhetabbā, te sajīvāti icchitā, na kevalena pavattetabbabhāvena. Evaṃ sati ‘‘balakaraṇīyā kammantā’’ti vadantena visadisūdāharaṇabhāvena upanītanti daṭṭhabbaṃ.</paragraph>
    <paragraph line="98"><bold>Samattho nāma natthi</bold> attavādabhañjanassa anattatāpatiṭṭhāpanassa ca sugatāveṇikattā. Yaṃ panetarahi sāsanikā yathāsatti tadubhayaṃ karonti, taṃ buddhehi dinnanaye ṭhatvā tesaṃ desanānusārato. <bold>Nivattetvā</bold>ti <pageBreak edition="Myanmar" number="2.0206" /> nīharitvā, visuṃ katvāti attho. <bold>Sakalaṃ vesāli</bold>nti sabbavesālivāsinaṃ janaṃ nissayūpacārena nissitaṃ vadati yathā ‘‘gāmo āgato’’ti. <bold>Saṃvaṭṭitvā</bold>ti sampiṇḍitvā, ekajjhaṃ gahetvāti attho.</paragraph>
    <paragraph line="99" number="357"><bold>Patiṭṭhapetvā</bold>ti yathā taṃ vādaṃ na avajānāti, evaṃ paṭiññaṃ kāretvāti attho. <bold>Ghāti</bold>-saddo hiṃsanattho, tato ca saddavidū arahatthaṃ tāya-saddaṃ uppādetvā ghātetāyanti rūpasiddhiṃ icchantīti āha <bold>‘‘ghātāraha’’</bold>nti. <bold>Jāpetāya</bold>ntiādīsupi eseva nayo. <bold>Vattituñca marahatī</bold>ti ma-kāro padasandhikaro. <bold>Visesetvā dīpetī</bold>ti ‘‘vattati’’icceva avatvā ‘‘vattituñca marahatī’’ti dutiyena padena bhagavatā vuttaṃ visesetvā dīpeti.</paragraph>
    <paragraph line="100"><bold>Pāsādikaṃ abhirūpa</bold>nti abhimatarūpasampannaṃ sabbāvayavaṃ. Tato eva susajjitaṃ sabbakālaṃ suṭṭhu sajjitākārameva. <bold>Evaṃvidha</bold>nti yādisaṃ sandhāya vuttaṃ, taṃ dasseti <bold>‘‘dubbaṇṇa’’</bold>ntiādinā. <bold>Imasmiṃ ṭhāne</bold>ti ‘‘vattati te tasmiṃ rūpe vaso’’ti etasmiṃ kāraṇaggahaṇe. Kāraṇañhetaṃ bhagavatā gahitaṃ ‘‘vattati…pe… mā ahosī’’ti. Tenetaṃ dasseti rūpaṃ anattā avasavattanato, yañhi vase na vattati, taṃ anattakameva diṭṭhaṃ yathā taṃ sampatti. <bold>Vāda</bold>nti dosaṃ niggahaṃ āropessati. <bold>Sattadhā muddhā phalatī</bold>ti sahadhammikasākacchāhi tathāgate, pucchante abyākaraṇena vihesāya kayiramānattā tatiye vāre dhammatāvasena vihesakassa sattadhā muddhā phalati yathā taṃ sabbaññupaṭiññāya bhagavato sammukhabhāvūpagamane. Vajirapāṇi <pageBreak edition="Vipassana Research Institut" number="2.0193" /> pana kasmā ṭhito hotīti? Bhagavā viya anukampamāno mahantaṃ bhayānakaṃ rūpaṃ māpetvā tāsetvā imaṃ diṭṭhiṃ vissajjāpemīti tassa purato ākāse vajiraṃ āharanto tiṭṭhati, na muddhaṃ phāletukāmo. Na hi bhagavato purato kassaci anattho nāma hoti. Yasmā pana bhagavā ekaṃsato sahadhammikameva pañhaṃ pucchati, tasmā <bold>aṭṭhakathāyaṃ ‘‘pucchite’’</bold>icceva vuttaṃ.</paragraph>
    <paragraph line="101"><bold>Āditta</bold>nti dippamānaṃ. <bold>Akkhināsādīnī</bold>ti <bold>ādi</bold>-saddena eḷakasīsasadisakesamassuādīnaṃ saṅgaṇhāti. <bold>‘‘Diṭṭhivissajjāpanattha’’</bold>nti vatvā nayidaṃ yadicchāvasena <pageBreak edition="Myanmar" number="2.0207" /> āgamanaṃ, atha kho ādito mahābrahmānaṃ purato katvā attanā katapaṭiññāvasenāti dassento <bold>‘‘apicā’’</bold>tiādimāha. Nti vajirapāṇiṃ. <bold>Taṃ</bold> saccakassa paṭiññāya parivattana<bold>kāraṇaṃ. Aññepi nu kho</bold>tiādi saccakassa vīmaṃsakabhāvadassanaṃ. Avīmaṃsakena hi taṃ disvā mahāyakkhoti vadeyya, tenassa asāruppaṃ siyā, ayaṃ pana aññesaṃ abhītabhāvaṃ upadhāretvā ‘‘addhāme yakkhaṃ na passanti, tasmā mayhameva bhayaṃ uppanna’’nti tīretvā yuttappattavasena paṭipajji.</paragraph>
    <paragraph line="102" number="358"><bold>Upadhāretvā</bold>ti byākātabbamatthaṃ sallakkhetvā. <bold>Eseva nayo</bold>ti saṅkhāraviññāṇesupi saññāya viya nayoti attho. <bold>Vuttavipariyāyenā</bold>ti ‘‘akusalā dukkhā vedanā mā ahosi, akusalā domanassasampayuttā saññā mā ahosī’’tiādinā nayena attho veditabbo. <bold>Sappadaṭṭhavisa</bold>nti sabbasattānaṃ sappadaṭṭhaṭṭhāne sarīrapadese patitaṃ visaṃ. <bold>Allīno</bold>ti saṃsiliṭṭho. <bold>Upagato</bold>ti na apagato. <bold>Ajjhosito</bold>ti gilitvā pariniṭṭhapetvā ṭhito. <bold>Parito jāneyyā</bold>ti samantato sabbaso kiñcipi asesetvā jāneyya. <bold>Parikkhepetvā</bold>ti āyatiṃ anuppattidhammatāpādanavasena sabbaso khepetvā. Tathābhūto cassa khayavayaṃ upaneti nāmāti āha <bold>‘‘khayaṃ vayaṃ anuppādaṃ upanetvā’’</bold>ti.</paragraph>
    <paragraph line="103" number="359"> Attano vādassa asārabhāvato, yathāparikappitassa vā sārassa abhāvato antosāravirahito <bold>ritto. Vippakāra</bold>nti diṭṭhiyā sīlācārassa ca vasena virūpataṃ sāparādhataṃ sāvajjataṃ tesaṃ upari āropetvā. <bold>Sinnapatto</bold>ti tanukapatto. <bold>Viphārita</bold>nti viphāḷitaṃ.</paragraph>
    <paragraph line="104"><bold>Asārakarukkhaparicito</bold>ti palāsādiasārarukkhakoṭṭane kataparicayo. <bold>Thaddhabhāva</bold>nti vipakkabhāvaṃ, tikkhabhāvanti attho. <bold>Natthī</bold>ti sadā natthīti na vattabbaṃ. <bold>Parisatī</bold>ti catuparisamajjhe <pageBreak edition="Vipassana Research Institut" number="2.0194" />. Tathā hi <bold>‘‘gaṇṭhikaṃ paṭimuñcitvā paṭicchannasarīrā’’</bold>ti vuttaṃ. <bold>Yantāruḷhassa viyā</bold>ti byākaraṇatthaṃ vāyamayantaṃ āruḷhassa viya.</paragraph>
    <paragraph line="105" number="360"><bold>Diṭṭhivisūkānī</bold>ti <pageBreak edition="Myanmar" number="2.0208" /> diṭṭhikiñcakāni. <bold>Diṭṭhisañcaritānī</bold>ti diṭṭhitāḷanāni. <bold>Diṭṭhivipphanditānī</bold>ti diṭṭhiiñjitāni. <bold>Tesaṃ adhippāyaṃ ñatvā</bold>ti tesaṃ licchavikumārānaṃ iñjiteneva ajjhāsayaṃ jānitvā. Tenāha <bold>‘‘ime’’</bold>tiādi.</paragraph>
    <paragraph line="106" number="361"> Yasmiṃ adhigate puggalo satthusāsane visārado hoti parehi asaṃhāriyo, taṃ ñāṇaṃ visāradassa bhāvoti katvā <bold>vesārajja</bold>nti āha <bold>‘‘vesārajjappattoti ñāṇappatto’’</bold>ti. Tato evamassa na paro paccetabbo etassa atthīti <bold>aparappaccayo</bold>. Na paro pattiyo saddahātabbo etassa atthīti <bold>aparappattiyo</bold>. Kāmaṃ saccako sekkhabhūmi asekkhabhūmīti idaṃ sāsanavohāraṃ na jānāti. Passatīti pana dassanakiriyāya vippakatabhāvassa vuttattā ‘‘na ettāvatā bhikkhukiccaṃ pariyosita’’nti aññāsi, tasmā puna ‘‘kittāvatā panā’’ti pucchaṃ ārabhi. Tena vuttaṃ <bold>‘‘passatīti vuttattā’’</bold>tiādi.</paragraph>
    <paragraph line="107">Yathābhūtaṃ passatīti dassanaṃ, visiṭṭhaṭṭhena anuttariyaṃ, dassanameva anuttariyanti <bold>dassanānuttariyaṃ,</bold> dassanesu vā anuttariyaṃ <bold>dassanānuttariyaṃ</bold>. <bold>Lokiyapaññā</bold>ti cettha vipassanāpaññā veditabbā. Sā hi sabbalokiyapaññāhi visiṭṭhaṭṭhena ‘‘anuttarā’’ti vuttā. Lokiyapaṭipadānuttariyesupi eseva nayo. Idāni nippariyāyatova tividhampi anuttariyaṃ dassetuṃ <bold>‘‘suddhalokuttaramevā’’</bold>tiādi vuttaṃ. Satipi sabbesampi lokuttaradhammānaṃ anuttarabhāve ukkaṭṭhaniddesena aggamaggapaññā tato uttaritarassa abhāvato <bold>dassanānuttariyaṃ</bold>. Tenāha <bold>‘‘arahattamaggasammādiṭṭhī’’</bold>ti. <bold>Sesāni maggaṅgānī</bold>ti sesāni arahattamaggaṅgāni. Tāni hi matthakappattāni nibbānagāminī paṭipadāti. <bold>Aggaphalavimuttī</bold>ti aggamaggassa phalavimutti arahattaphalaṃ. <bold>Khīṇāsavassā</bold>ti sabbaso khīyamānāsavassa. <bold>Nibbānadassana</bold>nti aggamaggasammādiṭṭhiyā sacchikiriyābhisamayamāha. Tattha <bold>maggaṅgānī</bold>ti aṭṭha maggaṅgāni. Catusaccantogadhattā sabbassa ñeyyadhammassa <bold>‘‘cattāri saccāni buddho’’</bold>ti vuttaṃ. Saccānugatasammohaviddhaṃsaneneva hi bhagavato sabbaso ñeyyāvaraṇappahānaṃ. <bold>Nibbisevano</bold>ti niruddhakilesavisevano.</paragraph>
    <paragraph line="108" number="362"><bold>Dhaṃsī</bold>ti anuddhaṃsanasīlā. <bold>Anupahata</bold>nti avikkhittaṃ. <bold>Sakala</bold>nti anūnaṃ. <bold>Kāyaṅga</bold>nti <pageBreak edition="Vipassana Research Institut" number="2.0195" /> kāyameva aṅganti vadanti, kāyasaṅkhātaṃ aṅgaṃ sīsādiavayavanti <pageBreak edition="Myanmar" number="2.0209" /> attho. Tathā ‘‘hotu, sādhū’’ti evamidaṃ vācāya avayavo <bold>vācaṅga</bold>nti.</paragraph>
    <paragraph line="109" number="363"><bold>Āharantī</bold>ti abhiharanti. <bold>Puñña</bold>nti puññaphalasaṅkhāto ānubhāvo. Puññaphalampi hi uttarapadalopena ‘‘puñña’’nti vuccati – ‘‘kusalānaṃ, bhikkhave, dhammānaṃ samādānahetu evamidaṃ puññaṃ pavaḍḍhatī’’tiādīsu (dī. ni. 3.80). Tenāha <bold>‘‘āyatiṃ vipākakkhandhā’’</bold>ti. <bold>Puññamahī</bold>ti mahati puññaphalavibhūti setacchattamakuṭacāmarādi. Tena vuttaṃ <bold>‘‘vipākakkhandhānaṃyeva parivāro’’</bold>ti. Licchavīhi pesitena khādanīyabhojanīyena samaṇo gotamo sasāvakasaṅgho mayā parivisito, tasmā licchavīnameva taṃ puññaṃ hotīti. Tenāha <bold>‘‘taṃ dāyakānaṃ sukhāya hotū’’</bold>ti. Yasmā pana bhagavato bhikkhusaṅghassa ca saccakena dānaṃ dinnaṃ, na licchavīhi, tasmā bhagavā saccakassa satiṃ parivattento <bold>‘‘yaṃ kho’’</bold>tiādimāha. Tena vuttaṃ <bold>‘‘iti bhagavā’’</bold>tiādi. <bold>Nigaṇṭhassa matena vināyevā</bold>ti saccakassa cittena vinā eva tassa dakkhiṇaṃ khettagataṃ katvā dasseti. Tenāha <bold>‘‘attano dinnaṃ dakkhiṇaṃ…pe… niyyātesī’’</bold>ti.</paragraph>
    <centered line="110">Cūḷasaccakasuttavaṇṇanāya līnatthappakāsanā samattā.</centered>
    <subhead line="111">6. Mahāsaccakasuttavaṇṇanā</subhead>
    <paragraph line="112" number="364"><bold>Ekaṃ</bold><pageBreak edition="Vipassana Research Institut" number="2.0196" /><bold>samayaṃ bhagavā vesāliyaṃ viharatī</bold>ti iminā tadā bhagavato vesāliyaṃ nivāsaparicchinno pubbaṇhādibhedo sabbo samayo sādhāraṇato gahito, tathā <bold>tena kho pana samayenā</bold>ti ca iminā. <bold>Pubbaṇhasamaya</bold>nti pana iminā tabbiseso, yo bhikkhācāratthāya paccavekkhaṇakālo. <bold>Aṭṭhakathāyaṃ</bold> pana <bold>‘‘tīhi padehi ekova samayo vutto’’</bold>ti vuttaṃ visesassa sāmaññantogadhattā. Mukhadhovanassa pubbakālakiriyābhāvasāmaññato vuttaṃ <bold>‘‘mukhaṃ dhovitvā’’</bold>ti. Mukhaṃ dhovitvā eva hi vāsadhuro ce, velaṃ sallakkhetvā yathāciṇṇaṃ bhāvanānuyogaṃ, ganthadhuro ce, ganthaparicaye katipaye nisajjavāre anuyuñjitvā pattacīvaraṃ ādāya vitakkamāḷaṃ upagacchati.</paragraph>
    <paragraph line="113"><bold>Kāraṇaṃ</bold><pageBreak edition="Myanmar" number="2.0210" /> yuttaṃ, anucchavikanti attho. Pubbe yathācintitaṃ pañhaṃ apucchitvā aññaṃ pucchanto maggaṃ ṭhapetvā ummaggato parivattento viya hotīti āha <bold>‘‘passena tāva pariharanto’’</bold>ti.</paragraph>
    <paragraph line="114" number="365"><bold>Ūrukkhambhopi nāma bhavissatī</bold>ti ettha <bold>nāma</bold>-saddo vimhayatthoti katvā vuttaṃ <bold>‘‘vimhayatthavasenā’’</bold>tiādi. ‘‘Andho nāma pabbataṃ abhiruhissatī’’tiādīsu viya vimhayavācīsaddayogena hi ‘‘bhavissatī’’ti anāgatavacanaṃ. <bold>Kāyanvaya</bold>nti kāyānugataṃ. ‘‘Ayampi kho kāyo evaṃdhammo evaṃbhāvī evaṃanatīto’’tiādinā (dī. ni. 2.379; ma. ni. 1.112; ma. ni. 3.154) kāyassa asubhāniccāditāya anupassanā kāyabhāvanāti āha <bold>‘‘kāyabhāvanāti pana vipassanā vuccatī’’</bold>ti. <bold>Anāgatarūpa</bold>nti abhīte atthe anāgatasaddāropanaṃ anāgatappayogo na sameti. <bold>Atthopī</bold>ti ‘‘ūrukkhambhopi nāma bhavissatī’’ti vuttaatthopi na sameti. <bold>Aya</bold>nti attakilamathānuyogo. <bold>Tesa</bold>nti nigaṇṭhānaṃ.</paragraph>
    <paragraph line="115" number="366"> Attano adhippetakāyabhāvanaṃ vitthārento vitthārato dassento ye taṃ anuyuttā, te nāmagottato vibhāvento <bold>‘‘nando vaccho’’</bold>tiādimāha. <bold>Kiliṭṭhatapāna</bold>nti kāyassa kilesanatapānaṃ puggalānaṃ. <bold>Jātameda</bold>nti medabhāvāpattivasena uppannamedaṃ. <bold>Purimaṃ pahāyā</bold>ti kālaparicchedena anāhāraappāhāratādivasena kāyassa apacinanaṃ khedanaṃ pariccajitvā. <bold>Kāyabhāvanā</bold><pageBreak edition="Vipassana Research Institut" number="2.0197" /><bold>pana na paññāyatī</bold>ti niyamaṃ paramatthato kāyabhāvanāpi tava ñāṇena na ñāyati, sesatopi na dissati.</paragraph>
    <paragraph line="116" number="367"><bold>Imasmiṃ pana ṭhāne</bold>ti ‘‘kāyabhāvanampi kho tvaṃ, aggivessana, na aññāsi, kuto pana tvaṃ cittabhāvanaṃ jānissasī’’ti imasmiṃ ṭhāne. Tathā ‘‘yo tvaṃ evaṃ oḷārikaṃ dubbalaṃ kāyabhāvanaṃ na jānāsi, so tvaṃ kuto santasukhumaṃ cittabhāvanaṃ jānissasī’’ti etasmiṃ atthavaṇṇanāṭhāne. <bold>Abuddhavacanaṃ nāmetaṃ pada</bold>nti kāyabhāvanāsaññitavipassanāto cittabhāvanā santā, vipassanā pana pādakajjhānato oḷārikā ceva dubbalā cāti ayañca etassa padassa attho. ‘‘Abuddhavacanaṃ nāmetaṃ vacanaṃ <pageBreak edition="Myanmar" number="2.0211" /> siyā’’ti vatvā thero pakkamituṃ ārabhati. Atha naṃ mahāsīvatthero ‘‘vipassanā nāmesā na ādito subrūhitā balavatī tikkhā visadā hoti, tasmā taruṇavasenāyamattho veditabbo’’ti dassento <bold>‘‘dissati, bhikkhave’’</bold>ti suttapadaṃ (saṃ. ni. 2.62) āhari. Tattha <bold>ādāna</bold>nti paṭisandhi. <bold>Nikkhepana</bold>nti cuti. <bold>Oḷārika</bold>nti arūpadhammehi duṭṭhullabhāvattā oḷārikaṃ. <bold>Kāya</bold>nti catusantatirūpasamūhabhūtaṃ kāyaṃ. <bold>Oḷārika</bold>nti bhāvanapuṃsakaniddeso, oḷārikākārenāti attho. Teneva vuttaṃ <bold>‘‘ādānampi nikkhepanampī’’</bold>ti.</paragraph>
    <paragraph line="117" number="368"><bold>Sukhasārāgena samannāgato</bold>ti sukhavedanāya balavatararāgena samaṅgībhūto. <bold>Paṭṭhāne paṭisiddhā</bold> avacaneneva. <bold>Tasmā</bold>ti sukhe ṭhite eva dukkhassānuppajjanato. <bold>Evaṃ vutta</bold>nti ‘‘sukhāya vedanāya nirodhā uppajjati dukkhā vedanā’’ti evaṃ vuttaṃ, na anantarāva uppajjanato. <bold>Khepetvā</bold>ti kusalāni khepetvā. <bold>Gaṇhitvā</bold> attano eva okāsaṃ gahetvā. <bold>Ubhatopakkhaṃ hutvā</bold>ti ‘‘kadāci sukhavedanā, kadāci dukkhavedanā’’ti pakkhadvayavasenapi vedanā cittassa pariyādāya hoti yathākkamaṃ abhāvitakāyassa abhāvitacittassa.</paragraph>
    <paragraph line="118" number="369"><bold>Vipassanā ca sukhassa paccanīkā</bold>ti sukkhavipassakassaādikammikassa mahābhūtapariggahādikāle bahi cittacāraṃ nisedhetvā kammaṭṭhāne eva satiṃ saṃharantassa aladdhassādaṃ kāyasukhaṃ na vindati, sambādhe vaje sanniruddho gogaṇo viya vihaññati vipphandati, accāsannahetukañca sarīre dukkhaṃ uppajjateva. Tena vuttaṃ <bold>‘‘dukkhassa āsannā’’</bold>ti. Tenāha <bold>‘‘vipassanaṃ paṭṭhapetvā’’</bold>tiādi. <bold>Addhāne gacchante gacchante</bold>ti mahābhūtapariggahādivasena kāle gacchante. <bold>Tattha tatthā</bold>ti tasmiṃ tasmiṃ sarīrapadese. <bold>Dukkhaṃ dūrāpagataṃ hoti</bold> samāpattibalena vikkhambhitattā appanābhāvato. <bold>Anappakaṃ</bold> vipulaṃ. <bold>Sukha</bold>nti jhānasukhaṃ <pageBreak edition="Vipassana Research Institut" number="2.0198" />. <bold>Okkamatī</bold>ti jhānasamuṭṭhānapaṇītarūpavasena rūpakāyaṃ anupavisati, nāmakāyokkamane vattabbameva natthi. Kāyapassaddhikammikassapi sammasanabhāvanā paṭṭhapetvā nisinnassa kassaci āditova kāyakilamathacittupaghātāpi sambhavanti, samādhissa pana apaccanīkattā siniddhabhāvato ca <pageBreak edition="Myanmar" number="2.0212" /> na sukkhavipassanā viya sukhassa vipaccanīko, anukkamena ca dukkhaṃ vikkhambhetīti āha <bold>‘‘yathā samādhī’’</bold>ti. Yathā samādhi, vipassanāya panetaṃ natthīti āha <bold>‘‘na ca tathā vipassanā’’</bold>ti. <bold>Tena vutta</bold>nti yasmā vipassanā sukhassa paccanīkā, sā ca kāyabhāvanā, tena vuttaṃ <bold>‘‘uppannāpi sukhā vedanā cittaṃ na pariyādāya tiṭṭhati, bhāvitattā kāyassā’’</bold>ti. Tathā yasmā samādhi dukkhassa paccanīko, so ca cittabhāvanā, tena vuttaṃ <bold>‘‘uppannāpi dukkhā vedanā cittaṃ na pariyādāya tiṭṭhati, bhāvitattā cittassā’’</bold>ti yojanā.</paragraph>
    <paragraph line="119" number="370"><bold>Guṇe ghaṭṭetvā</bold>ti apadesena vinā samīpameva netvā. Taṃ vata mama cittaṃ uppannā sukhā vedanā pariyādāya ṭhassatīti netaṃ ṭhānaṃ vijjatīti yojanā.</paragraph>
    <paragraph line="120" number="371"><bold>Kiṃ na bhavissati,</bold> sukhāpi dukkhāpi vedanā yathāpaccayaṃ uppajjatevāti attho. <bold>Tamattha</bold>nti sukhadukkhavedanānaṃ uppattiyā attano cittassa anabhibhavanīyatāsaṅkhātaṃ atthaṃ. <bold>Tattha</bold> tāva pāsarāsisutte <bold>bodhipallaṅke nisajjā</bold> ‘‘tattheva nisīdi’’nti vuttā. <bold>Idha</bold> mahāsaccakasutte <bold>dukkarakārikāya</bold> dukkaracaraṇe <bold>nisajjā</bold> ‘‘tattheva nisīdi’’nti vuttā.</paragraph>
    <paragraph line="121" number="374"><bold>Chandakaraṇavasenā</bold>ti taṇhāyanavasenāti attho. <bold>Sinehakaraṇavasenā</bold>ti sinehanavasena. <bold>Mucchākaraṇavasenā</bold>ti mohanavasena pamādāpādanena. <bold>Vipāsākaraṇavasenā</bold>ti pātukamyatāvasena. <bold>Anudahanavasenā</bold>ti rāgagginā anudahanavasena. <bold>Lokuttaramaggavevacanameva</bold> vaṭṭanissaraṇassa adhippetattā.</paragraph>
    <paragraph line="122">Allaggahaṇena kilesānaṃ asamucchinnabhāvaṃ dasseti, sasnehaggahaṇena avikkhambhitabhāvaṃ, udake pakkhittabhāvaggahaṇena samudācārāvatthaṃ, udumbarakaṭṭhaggahaṇena attabhāvassa asārakattaṃ. <bold>Imināva nayenā</bold>ti ‘‘allaṃ udumbarakaṭṭha’’ntiādinā vuttanayena. <bold>Saputtabhariyapabbajjāyā</bold>ti puttabhariyehi saddhiṃ kataparibbājakapabbajjāvasena veditabbā. Kuṭīcakabahūdakahaṃsa-paramahaṃsādibhedā <bold>brāhmaṇapabbajjā</bold>.</paragraph>
    <paragraph line="123" number="376"> Kutopi <pageBreak edition="Myanmar" number="2.0213" /><pageBreak edition="Vipassana Research Institut" number="2.0199" /> imassa āposineho natthīti <bold>koḷāpaṃ</bold>. Tenāha <bold>‘‘chinnasinehaṃ nirāpa’’</bold>nti. <bold>Koḷa</bold>nti vā sukkhakaliṅgaraṃ vuccati, koḷaṃ koḷabhāvaṃ āpannanti <bold>koḷāpaṃ</bold>. Paṭipannassa upakkamamahattanissitatā pakatiyā kilesehi anabhibhūtatāya. <bold>Atintatā</bold> paṭipakkhabhāvanāya. Tathā hi sukkhakoḷāpabhāvo, ārakā udakā thale nikkhittabhāvo ca nidassito. <bold>Opakkamikāhī</bold>ti kilesaatiniggaṇhanupakkamappabhavāhi. <bold>Vedanāhī</bold>ti paṭipattivedanāhi. Dukkhā paṭipadā hi idhādhippetā.</paragraph>
    <paragraph line="124" number="377"><bold>Kiṃ pana na samattho,</bold> yato evaṃ parehi cintitumpi asakkuṇeyyaṃ dukkaracariyaṃ chabbassāni akāsīti adhippāyo. <bold>Katvāpi akatvāpi samatthova</bold> kāraṇassa nipphannattā. ‘‘Yathāpi sabbesampi kho bodhisattānaṃ carimabhave antamaso sattāhamattampi dhammatāvasena dukkaracariyā hotiyeva, evaṃ bhagavā samattho dukkaracariyaṃ kātuṃ, evañca naṃ akāsi, na pana tāya buddho jāto, atha kho majjhimāya eva paṭipattiyā’’ti tassā byatirekamukhena sadevakassa lokassa bodhāya amaggabhāvadīpanatthaṃ, imassa pana bhagavato kammavipākavasena chabbassāni dukkaracariyā ahosi. Vuttañhetaṃ –</paragraph>
    <gatha1 line="125">‘‘Avacāhaṃ jotipālo, kassapaṃ sugataṃ tadā;</gatha1>
    <gathalast line="126">Kuto nu bodhi muṇḍassa, bodhi paramadullabhā.</gathalast>
    <gatha1 line="127">Tena kammavipākena, acariṃ dukkaraṃ bahuṃ;</gatha1>
    <gathalast line="128">Chabbassānuruvelāyaṃ, tato bodhimapāpuṇiṃ.</gathalast>
    <gatha1 line="129">Nāhaṃ etena maggena, pāpuṇiṃ bodhimuttamaṃ;</gatha1>
    <gathalast line="130">Kumaggena gavesissaṃ, pubbakammena vārito’’ti.</gathalast>
    <paragraph line="131">Dukkaracariyāya bodhāya amaggabhāvadassanatthaṃ dukkaracariyaṃ akāsīti keci. Atha vā lokanāthassa attano parakkamasampattidassanatthāya dukkaracariyā. Paṇītādhimuttiyā hi paramukkaṃsagatabhāvato abhinīhārānurūpaṃ sambodhiyaṃ tibbachandatāya sikhāppattiyā tadatthaṃ īdisampi nāma dukkaracariyaṃ akāsīti loke attano vīriyānubhāvaṃ vibhāvetuṃ – ‘‘so ca me pacchā pītisomanassāvaho bhavissatī’’ti lokanātho dukkaracariyaṃ <pageBreak edition="Myanmar" number="2.0214" /> akāsi. Tenāha <bold>‘‘sadevakassa lokassā’’</bold>tiādi. Tattha <bold>vīriyanimmathanaguṇo</bold>ti vīriyassa saṃvaḍḍhanasampādanaguṇo. Yathāvuttamatthaṃ <pageBreak edition="Vipassana Research Institut" number="2.0200" /> upamāya vibhāvetuṃ <bold>‘‘pāsāde’’</bold>tiādi vuttaṃ. <bold>Saṅgāme dve tayo sampahāre</bold>ti dvikkhattuṃ tikkhattuṃ vā parasenāya pahārapayoge. <bold>Padhānavīriya</bold>nti sammappadhānehi āsevanavīriyaṃ, sabbaṃ vā pubbabhāgavīriyaṃ.</paragraph>
    <paragraph line="132"><bold>Abhidanta</bold>nti abhibhavanadantaṃ, uparidantanti attho. Tenāha <bold>‘‘uparidanta’’</bold>nti. So hi itaraṃ musalaṃ viya udukkhalaṃ visesato kassaci khādanakāle abhibhuyya vattati. <bold>Kusalacittenā</bold>ti balavasammāsaṅkappayuttena kusalacittena. <bold>Akusalacitta</bold>nti kāmavitakkādisahitaṃ akusalacittaṃ. Akusalacittassa pavattituṃ appadānaṃ <bold>niggaho</bold>. Taṃtaṃpaṭikkhepavasena vinodanaṃ <bold>abhinippīḷanaṃ</bold>. Vīriyatāpena vikkhambhanaṃ <bold>abhisantāpanaṃ. Sadaratho</bold>ti sapariḷāho. <bold>Padhānenā</bold>ti padahanena, kāyassa kilamathuppādakena vīriyenāti attho. <bold>Viddhassā</bold>ti tudassa. <bold>Sato</bold>ti samānassa.</paragraph>
    <paragraph line="133" number="378"><bold>Sīsaveṭhana</bold>nti sīsaṃ rajjuyā bandhitvā daṇḍakena parivattakaveṭhanaṃ. <bold>Arahanto nāma evarūpā hontī</bold>ti iminā yathāyaṃ, evaṃ visaññībhūtāpi hutvā viharantīti dasseti. Tenāha <bold>‘‘matakasadisā’’</bold>ti, vedanāppattā viya hontīti attho. <bold>Supinappaṭiggahaṇato paṭṭhāyā</bold>ti paṭisandhiggahaṇe setavāraṇasupinaṃ passitvā brāhmaṇehi byākatakālato paṭṭhāya.</paragraph>
    <paragraph line="134" number="379"> Dhammasarīrassa arogabhāvena sādhūti marisaniyoti <bold>māriso,</bold> piyāyanavacanametaṃ. Tenāha <bold>‘‘sampiyāyamānā’’</bold>tiādi. <bold>Ajajjita</bold>nti evaṃ abhuñjitaṃ bhakārassa jakārādesaṃ katvā. Tenāha <bold>‘‘abhojana’’</bold>nti. <bold>Evaṃ mā karitthā</bold>ti ‘‘lomakūpehi ajjhohāressāma anuppavesessāmā’’ti yathā tumhehi vuttaṃ, evaṃ mā karittha. Kasmā? <bold>Yāpessāmaha</bold>nti ahañca yāvadatthaṃ āhāramattaṃ bhuñjanto yathā yāpessāmi, evaṃ āhāraṃ paṭisevissāmi.</paragraph>
    <paragraph line="135" number="380-81"><bold>Etāva parama</bold>nti ettakaṃ paramaṃ, na ito paraṃ opakkamikadukkhavedanāvediyanaṃ atthīti attho. Rañño gahetabbanaṅgalato aññāni sandhāya <pageBreak edition="Myanmar" number="2.0215" /><bold>‘‘ekena ūna’’</bold>nti vuttaṃ. Taṃ suvaṇṇaparikkhataṃ, itarāni rajataparikkhatāni. Tenāha <bold>‘‘amaccā ekenūnaaṭṭhasatarajatanaṅgalānī’’</bold>ti. Āḷārudakasamāgame laddhajjhānāni vaṭṭapādakāni, ānāpānasamādhi pana kāyagatāsatipariyāpannattā sabbesañca bodhisattānaṃ vipassanāpādakattā ‘‘bodhāya maggo’’ti vutto. <bold>Bujjhanatthāyā</bold>ti catunnaṃ ariyasaccānaṃ, sabbasseva vā ñeyyadhammassa abhisambujjhanāya <pageBreak edition="Vipassana Research Institut" number="2.0201" />. Satiyā anussaraṇakaviññāṇaṃ <bold>satānusāriviññāṇaṃ</bold>. Kassā pana satiyāti taṃ dassetuṃ <bold>‘‘nayida’’</bold>ntiādi vuttaṃ.</paragraph>
    <paragraph line="136" number="382"><bold>Paccupaṭṭhitā</bold>ti taṃtaṃvattakaraṇavasena patiupaṭṭhitā upaṭṭhāyakā. Tenāha <bold>‘‘paṇṇasālā’’</bold>tiādi. <bold>Paccayabāhulliko</bold>ti paccayānaṃ bāhullāya paṭipanno. <bold>Āvatto</bold>ti pubbe paccayagedhappahānāya paṭipanno, idāni tato paṭinivatto. Tenāha <bold>‘‘rasagiddho…pe… āvatto’’</bold>ti. <bold>Dhammaniyāmenā</bold>ti dhammatāya. Tameva dhammataṃ dassetuṃ <bold>‘‘bodhisattassā’’</bold>tiādimāha. <bold>Bārāṇasimeva</bold> tatthāpi ca sabbabuddhānaṃ avijahitadhammacakkapavattanaṭṭhānameva <bold>agamaṃsu</bold>. Pañcavaggiyā kira visākhamāsassa addhamāsiyaṃ gatā. Tenāha <bold>‘‘tesu gatesu aḍḍhamāsaṃ kāyavivekaṃ labhitvā’’</bold>ti.</paragraph>
    <paragraph line="137" number="387"> ‘‘Addhābhoto gotamassa sāvakācittabhāvanānuyogamanuyuttā viharanti, no kāyabhāvana’’nti imaṃ sandhāyāha <bold>‘‘ekaṃ pañhaṃ pucchi’’</bold>nti. <bold>Imaṃ dhammadesana</bold>nti ‘‘abhijānāmi kho panāha’’ntiādikaṃ dhammadesanaṃ. <bold>Asallīno</bold> taṇhādiṭṭhikilesānaṃ samucchinnattā tehi sabbaso na litto. <bold>Anupalitto</bold>ti tasseva vevacanaṃ taṇhānandiyā abhāvena. <bold>Gocarajjhattamevā</bold>ti gocarajjhattasaññite phalasamāpattiyā ārammaṇe, nibbāneti attho. Yaṃ sandhāya pāḷiyaṃ ‘‘purimasmiṃ samādhinimitte’’ti vuttaṃ <bold>sannisīdāpemī</bold>ti phalasamāpattisamādhinā accantasamādānavasena cittaṃ sammadeva nisīdāpemi. <bold>Pubbābhogenā</bold>ti samāpajjanato pubbe pavattaābhogena. <bold>Paricchinditvā</bold>ti samāpajjanakkhaṇaṃ paricchinditvā. Tenāha <bold>‘‘sādhukāra…pe… avicchinneyevā’’</bold>ti. Evamassa paricchinnakālasamāpajjanaṃ yathāparicchinnakālaṃ vuṭṭhānañca buddhānaṃ na bhāriyaṃ vasībhāvassa tathāsuppaguṇabhāvatoti dassento āha <bold>‘‘buddhānaṃ hī’’</bold>tiādi. Dhammasampaṭiggāhakānaṃ <bold>assāsavāre</bold> vā. Tadā hi desiyamānaṃ dhammaṃ upadhāretuṃ na <pageBreak edition="Myanmar" number="2.0216" /> sakkonti, tasmā tasmiṃ khaṇe desitadesanā niratthakā siyā. Na hi buddhānaṃ niratthakā kiriyā atthi.</paragraph>
    <paragraph line="138"><bold>Okappanīyameta</bold>nti ‘‘tassā eva kathāyā’’tiādinā vuttaṃ ativiya acchariyagataṃ aṭṭhuppattiṃ sutvā īdisī paṭipatti sammāsambuddhasseva hotīti upavādavasena vadati, na sabhāvena. Tenāha <bold>‘‘satthari pasādamattampi na uppanna’’</bold>nti. <bold>Kāyadaratho</bold>ti paccayavisesavasena rūpakāyassa parissamākāro. <bold>Upādinnake</bold>ti indriyabaddhe. <bold>Anupādinnake</bold>ti anindriyabaddhe. <bold>Vikasanti</bold> sūriyarasmisamphassena. Tadabhāvena <bold>makulāni honti. Kesañci</bold> tintinikādirukkhānaṃ <pageBreak edition="Vipassana Research Institut" number="2.0202" />. <bold>Patilīyanti</bold> nissayarūpadhammaavipphārikatāya. Arūpadhammatāya pañcaviññāṇānañceva kiriyāmayaviññāṇānañca appavattisaññitā avipphārikatā hoti, yattha niddāsamaññā. Tenāha <bold>‘‘darathavasena bhavaṅgasotañca idha niddāti adhippeta’’</bold>nti. Tattha <bold>darathavasenā</bold>ti darathavaseneva, na thinamiddhavasenāti avadhāraṇaṃ avadhāraṇaphalañca niddhāretabbaṃ. <bold>Taṃ sandhāyā</bold>ti kāyassa darathasaṅkhātasarīragilānahetukaṃ niddaṃ sandhāya. Sarīragilānañca bhagavato natthīti na sakkā vattuṃ ‘‘piṭṭhi me āgilāyatī’’ti (dī. ni. 3.300; ma. ni. 2.22; cūḷava. 345) vacanato. <bold>Sammohavihārasmi</bold>nti paccatte etaṃ bhummavacananti āha <bold>‘‘sammohavihāroti vadantī’’</bold>ti, <bold>sammohavihārasmiṃ</bold> vā pariyāpannaṃ etaṃ vadanti, yadidaṃ divā niddokkamananti yojanā.</paragraph>
    <paragraph line="139" number="389"><bold>Upanītehī</bold>ti dosamaggaṃ nindāpathaṃ upanītehi. <bold>Abhinanditvā</bold>ti sampiyāyitvā. Tenāha <bold>‘‘cittena sampaṭicchanto’’</bold>ti. <bold>Anumoditvā</bold>ti ‘‘sādhu sādhū’’ti desanāya thomanavasena anumoditvā. Tenāha <bold>‘‘vācāyapi pasaṃsanto’’</bold>ti. <bold>Sampatte kāle</bold>ti pabbajjāyogge kāle anuppatte.</paragraph>
    <paragraph line="140"><bold>Gaṇaṃ vinodetvā</bold>ti gaṇaṃ apanetvā gaṇapalibodhaṃ chinditvā. <bold>Papañca</bold>nti avasesakilesaṃ. <bold>‘‘Puññavā rājapūjito’’</bold>ti vuttamatthaṃ vivarituṃ <bold>‘‘tasmiñhi kāle’’</bold>tiādi vuttaṃ. Chandavāsaharaṇena <bold>uposathakammaṃ karonto</bold>.</paragraph>
    <paragraph line="141">Sakalaṃ <pageBreak edition="Myanmar" number="2.0217" /> rattiṃ buddhaguṇānaṃyeva kathitattā therassa ñāṇaṃ desanāvibhavañca vibhāvento āha <bold>‘‘ettakāva, bhante, buddhaguṇā’’</bold>ti. Imāya, bhante, tumhākaṃ dhammakathāya anavasesato buddhaguṇā kathitā viya jāyanti, evaṃ santepi anantāparimeyyāva te, kiṃ ito parepi vijjantevāti theraṃ tattha sīhanādaṃ nadāpetukāmo āha <bold>‘‘udāhu aññepi atthī’’</bold>tiādi. Rajjassa padesikattā, yathāvuttasubhāsitassa ca anagghattā vuttaṃ <bold>‘‘ayaṃ me duggatapaṇṇākāro’’</bold>ti. <bold>Tiyojanasatika</bold>nti idaṃ parikkhepavasena vuttaṃ, tañca kho manussānaṃ paribhogavasenāti daṭṭhabbaṃ.</paragraph>
    <centered line="142">Mahāsaccakasuttavaṇṇanāya līnatthappakāsanā samattā.</centered>
    <subhead line="143">7. Cūḷataṇhāsaṅkhayasuttavaṇṇanā</subhead>
    <paragraph line="144" number="390"><bold>Tatrā</bold>ti <pageBreak edition="Vipassana Research Institut" number="2.0203" /> tasmiṃ pubbārāmamigāramātupāsādānaṃ atthavibhāvane <bold>ayaṃ</bold> idāni vuccamānā <bold>anupubbī kathā. Maṇīna</bold>nti ettha padumarāgamaṇīnaṃ adhippetattā āha <bold>‘‘aññehi cā’’</bold>ti. Tena indanīlādimaṇīnaṃ saṅgaho daṭṭhabbo. Nīlapītalohitodātamañjiṭṭhapabhassarakabaravaṇṇavasena <bold>sattavaṇṇehi</bold>.</paragraph>
    <paragraph line="145">Taṇhā sabbaso khīyanti etthāti <bold>taṇhāsaṅkhayo</bold> (a. ni. ṭī. 3.7.61), tasmiṃ. <bold>Taṇhāsaṅkhaye</bold>ti ca visaye idaṃ bhummanti āha <bold>‘‘taṃ ārammaṇaṃ katvā’’</bold>ti. <bold>Vimuttacittatāyā</bold>ti sabbasaṃkilesehi vimuttacittatāya. Aparabhāgapaṭipadā nāma ariyasaccābhisamayo, sā sāsanacārigocarā paccattaṃ veditabbatoti āha <bold>‘‘pubbabhāgappaṭipadaṃ saṃkhittena desethāti pucchatī’’</bold>ti. Akuppadhammatāya khayavayasaṅkhātaṃ antaṃ atītāti accantā, so eva aparihānasabhāvattā accantā niṭṭhā etassāti <bold>accantaniṭṭho</bold>. Tenāha <bold>‘‘ekantaniṭṭho satataniṭṭhoti attho’’</bold>ti. Na hi paṭividdhassa lokuttaradhammassa dassanaṃ kuppanaṃ nāma atthi. Accantameva catūhi yogehi khemo etassa atthīti <bold>accantayogakkhemī</bold>. Maggabrahmacariyassa vusitattā, tassa ca aparihānasabhāvattā accantaṃ brahmacārīti <pageBreak edition="Myanmar" number="2.0218" /><bold>accantabrahmacārī</bold>. Tenāha <bold>‘‘niccabrahmacārīti attho’’</bold>ti. <bold>Pariyosāna</bold>nti brahmacariyassa pariyosānaṃ.</paragraph>
    <paragraph line="146"><bold>Vegāyatī</bold>ti turitāyati. <bold>Sallakkhesī</bold>ti cintesi, attanā yathā sutāya satthu desanāya anussaraṇavasena upadhāresi. <bold>Anuggaṇhitvāvā</bold>ti atthavinicchayavasena anuggahetvā eva. Chasu dvāresu niyuttāti <bold>chadvārikā,</bold> tehi.</paragraph>
    <paragraph line="147"><bold>Pañcakkhandhā</bold>ti pañcupādānakkhandhā. Sakkāyasabbañhi sandhāya idha <bold>‘‘sabbe dhammā’’</bold>ti vuttaṃ vipassanāvisayassa adhippetattā, tasmā āyatanadhātuyopi taggatikā eva daṭṭhabbā. Tenāha bhagavā ‘‘nālaṃ abhinivesāyā’’ti. <bold>Na yuttā abhinivesāya</bold> ‘‘etaṃ mama, eso me attā’’ti ajjhosānāya. ‘‘Alameva nibbindituṃ alaṃ virajjitu’’ntiādīsu (dī. ni. 2.272; saṃ. ni. 2.124-125, 128, 134, 143) viya <bold>alaṃ</bold>-saddo yuttatthopi hotīti āha <bold>‘‘na yuttā’’</bold>ti. <bold>Sampajjantī</bold>ti bhavanti. Yadipi ‘‘tatiyā, catutthī’’ti idaṃ visuddhidvayaṃ <pageBreak edition="Vipassana Research Institut" number="2.0204" /> abhiññāpaññā, tassā pana sappaccayanāmarūpadassanabhāvato, sati ca paccayapariggahe sappaccayattā (nāmarūpassa aniccatā, aniccaṃ dukkhaṃ, dukkhañca anattāti atthato) lakkhaṇattayaṃ supākaṭameva hotīti āha <bold>‘‘aniccaṃ dukkhaṃ anattāti ñātapariññāya abhijānātī’’</bold>ti. <bold>Tatheva tīraṇapariññāyā</bold>ti iminā aniccādibhāvena nālaṃ abhinivesāyāti nāmarūpassa upasaṃharati, na abhiññāpaññānaṃ sambhāradhammānaṃ. Purimāya hi atthato āpannalakkhaṇattayaṃ gaṇhāti salakkhaṇasallakkhaṇaparattā tassā, dutiyāya sarūpato tassā lakkhaṇattayāropanavasena sammasanabhāvato. Ekacittakkhaṇikatāya abhinipātamattatāya ca <bold>appamattakampi</bold>. Rūpapariggahassa oḷārikabhāvato <bold>arūpapariggahaṃ dasseti</bold>. Dassento ca vedanāya āsannabhāvato, visesato sukhasārāgitāya, bhavassādagadhitamānasatāya ca <bold>sakkassa vedanāvasena nibbattetvā dasseti</bold>.</paragraph>
    <paragraph line="148"><bold>Uppādavayaṭṭhenā</bold>ti udayabbayasabhāvena uppajjitvā nirujjhanena. <bold>Aniccā</bold>ti addhu vā. Aniccalakkhaṇaṃ aniccatā udayavayatā. <bold>Tasmā</bold>ti yasmā pañcannaṃ khandhānaṃ khayato vayato dassanañāṇaṃ aniccānupassanā, taṃsamaṅgī ca puggalo aniccānupassī <pageBreak edition="Myanmar" number="2.0219" />, tasmā. <bold>Khayavirāgo</bold>ti khayasaṅkhāto virāgo saṅkhārānaṃ palujjanā. Yaṃ āgamma sabbaso saṅkhārehi virajjanā hoti, taṃ nibbānaṃ <bold>accantavirāgo. Nirodhānupassimhipī</bold>ti nirodhānupassipadepi. <bold>‘‘Eseva nayo’’</bold>ti abhidisitvā taṃ ekadesena vivaranto <bold>‘‘nirodhopi hi…pe… duvidhoyevā’’</bold>ti āha. Sabbāsavasaṃvare vuttavossaggova idha ‘‘paṭinissaggo’’ti vuttoti dassento <bold>‘‘paṭinissaggo vuccati vossaggo’’</bold>tiādimāha. <bold>Pariccāgavossaggo</bold> vipassanā. Pakkhandanavasena appanato <bold>pakkhandanavossaggo</bold> maggo aññassa tadabhāvato. <bold>So</bold>ti maggo. <bold>Ārammaṇato</bold>ti kiccasādhanavasena ārammaṇakaraṇato. Evañhi maggato aññesaṃ nibbānārammaṇānaṃ pakkhandanavossaggābhāvo siddho hoti. Pariccajanena pakkhandanena cāti <bold>dvīhipi vā kāraṇehi</bold>. Sabbesaṃ khandhānaṃ vossajjanaṃ tappaṭibaddhasaṃkilesappahānena daṭṭhabbaṃ. <bold>Cittaṃ pakkhandatī</bold>ti maggasampayuttaṃ cittaṃ sandhāyāha. <bold>Ubhayampetaṃ</bold> vossajjanaṃ. <bold>Tadubhayasamaṅgī</bold>ti vipassanāsamaṅgī maggasamaṅgī ca. ‘‘Aniccānupassanāya niccasaññaṃ pajahatī’’tiādivacanato (paṭi. ma. 1.52) yathā vipassanāya kilesānaṃ pariccāgapaṭinissaggo labbhati, evaṃ āyatiṃ tehi kilesehi uppādetabbakhandhānampi pariccāgapaṭinissaggo vattabbo, pakkhandanapaṭinissaggo pana magge labbhamānāya ekantakāraṇabhūtāya vuṭṭhānagāminivipassanāya vasena veditabbo, magge pana tadubhayampi ñāyāgatameva nippariyāyatova labbhamānattā. Tenāha <bold>‘‘tadubhayasamaṅgī puggalo’’</bold>tiādi.</paragraph>
    <paragraph line="149">Pucchantassa <pageBreak edition="Vipassana Research Institut" number="2.0205" /> ajjhāsayavasena ‘‘na kiñci loke upādiyatī’’ti ettha kāmupādānavasena upādiyanaṃ paṭikkhipīyatīti āha <bold>‘‘taṇhāvasena na upādiyatī’’</bold>ti. Taṇhāvasena vā asati upādiyane diṭṭhivasena upādiyanaṃ anavakāsamevāti <bold>‘‘taṇhāvasena’’</bold>icceva vuttaṃ. <bold>Na parāmasatī</bold>ti nādiyati, diṭṭhiparāmāsavasena vā ‘‘nicca’’ntiādinā <bold>na parāmasati. Saṃkhitteneva khippaṃ kathesī</bold>ti tassa ajjhāsayavasena papañcaṃ akatvā kathesi.</paragraph>
    <paragraph line="150" number="391"><bold>Abhisamāgantvā</bold>ti abhimukhañāṇena ñeyyaṃ samāgantvā yāthāvato viditvā. Tenāha <bold>‘‘jānitvā’’</bold>ti. <bold>Yathāparisaviññāpakattā</bold>ti yathāparisaṃ <pageBreak edition="Myanmar" number="2.0220" /> dhammasampaṭiggāhikāya mahatiyā, appakāya vā parisāya anurūpameva viññāpanato. <bold>Pariyantaṃ na niccharatī</bold>ti na pavattati. <bold>Mā niratthakā agamāsī</bold>ti idaṃ dhammatāvasena vuttaṃ, na satthu ajjhāsayavasena. Ekañhetaṃ satthu vacīghosassa aṭṭhasu aṅgesu, yadidaṃ parisapariyantatā. <bold>Chiddavivarokāso</bold>ti chiddabhūto, vivarabhūto vā okāsopi natthi, bhagavato saddāsavanakāraṇaṃ vuttameva. <bold>Tasmā</bold>ti yathāvuttakāraṇato.</paragraph>
    <paragraph line="151">Pañca aṅgāni etassāti pañcaṅgaṃ, pañcaṅgaṃ eva <bold>pañcaṅgikaṃ</bold>. Mahatīādi vīṇāvisesopi ātatamevāti <bold>‘‘cammapariyonaddhesū’’</bold>ti visesitaṃ. <bold>Ekatalaṃ</bold> kumbhathūṇadaddarādi. Cammapariyonaddhaṃ hutvā tantibaddhaṃ <bold>ātatavitataṃ</bold>. Tenāha <bold>‘‘tantibaddhapaṇavādī’’</bold>ti. Gomukhīādīnampi ettheva saṅgaho daṭṭhabbo. <bold>Vaṃsādī</bold>ti <bold>ādi</bold>-saddena saṅkhasiṅgādīnaṃ saṅgaho. <bold>Sammādī</bold>ti sammatāḷakaṃsatāḷasilāsalākatāḷādi. Tattha <bold>sammatāḷaṃ</bold> nāma daṇḍamayatāḷaṃ. <bold>Kaṃsatāḷaṃ</bold> lohamayaṃ. Silāya ayopattena ca vādanatāḷaṃ <bold>silāsalākatāḷaṃ. Samappito</bold>ti sammā appito upeto. Tenāha <bold>‘‘upagato’’</bold>ti. Upaṭṭhānavasena pañcahi tūriyasatehi upeto. Evaṃbhūto ca yasmā tehi upaṭṭhito samannāgato nāma hoti, tasmā vuttaṃ <bold>‘‘samaṅgībhūtoti tasseva vevacana’’</bold>nti. <bold>Paricāretī</bold>ti parito cāreti. Kāni pana cāreti, kathaṃ vā cāretīti āha <bold>‘‘sampattiṃ…pe… cāretī’’</bold>ti. Tattha <bold>tato tato</bold>ti tasmiṃ tasmiṃ vādite tattha tattha ca vādakajane. <bold>Apanetvā</bold>ti vādakajane nisedhetvā. Tenāha <bold>‘‘nissaddāni kārāpetvā’’</bold>ti. <bold>Devacārikaṃ gacchatiyeva</bold> devatānaṃ manussānañca anukampāya. Svāyamattho <bold>vimānavatthūhi</bold> (vi. va. 1) dīpetabbo.</paragraph>
    <paragraph line="152" number="392"><bold>Appeva sakena karaṇīyenā</bold>ti mārisa, moggallāna, mayaṃ sakena karaṇīyena appeva bahukiccāpi na homa. <bold>Apica devānaṃyevā</bold>ti apica kho pana devānaṃyeva tāvatiṃsānaṃ karaṇīyena <pageBreak edition="Vipassana Research Institut" number="2.0206" /> visesato <pageBreak edition="Myanmar" number="2.0221" /> bahukiccāti atthayojanā. Bhummaṭṭhakadevatānampi keci aṭṭā sakkena vinicchitabbā hontīti āha <bold>‘‘pathavito paṭṭhāyā’’</bold>ti. <bold>Niyamento</bold>ti avadhārento. Taṃ pana karaṇīyaṃ sarūpato dassetuṃ <bold>‘‘devānaṃ hī’’</bold>tiādi vuttaṃ. <bold>Tāsa</bold>nti devadhītudevaputtapādaparicārikānaṃ. <bold>Maṇḍanapasādhanakārikā</bold>ti maṇḍanapasādhanasaṃvidhāyikā. <bold>Aṭṭakaraṇaṃ natthi</bold> saṃsayasseva abhāvato.</paragraph>
    <paragraph line="153"><bold>Ya</bold>nti savanuggahaṇādivasena suparicitampi yaṃ atthajātaṃ. <bold>Na dissati,</bold> paññācakkhuno sabbaso na paṭibhātīti attho. <bold>Kecī</bold>ti sārasamāsācariyā. <bold>Somanassasaṃvega</bold>nti somanassasamuṭṭhānaṃ saṃvegaṃ, na cittasantāsaṃ.</paragraph>
    <paragraph line="154"><bold>Samupabyūḷho</bold>ti yujjhanavasena sahapatito samogāḷho. Evaṃbhūto ca yasmā samūhavasena sampiṇḍito hoti, tasmā vuttaṃ <bold>‘‘sannipatito rāsibhūto’’</bold>ti. <bold>Anantare attabhāve</bold>ti idaṃ dutiyaṃ sakkattabhāvaṃ tato anantarātītena sakkattabhāvena sakkattabhāvasāmaññato ekamiva katvā gahaṇavasena vuttaṃ, aññathā ‘‘tatiye attabhāve’’ti vattabbaṃ siyā. Maghattabhāvo hi ito tatiyoti. Atha vā yasmiṃ attabhāve so devāsurasaṅgāmo ahosi, tassa anantarattā maghattabhāvassa vuttaṃ <bold>‘‘anantare attabhāve’’</bold>ti. Sattānaṃ hitesitāya mātāpituupaṭṭhānādinā cariyāhi <bold>bodhisattacariyā viyassa cariyā ahosi. Satta vatapadānī</bold>ti satta vatakoṭṭhāse.</paragraph>
    <paragraph line="155"><bold>Mahāpāna</bold>nti mahantaṃ surāpānaṃ. <bold>Gaṇḍapāna</bold>nti gaṇḍasurāpānaṃ, adhimattapānanti attho. <bold>Pariharamānā</bold>ti parivārentā. <bold>Vedikāpādā</bold>ti sinerussa pariyante vedikāparikkhepā. <bold>Pañcasu ṭhānesū</bold>ti pañcasu paribhaṇḍaṭṭhānesu nāgasenādīhi <bold>ārakkhaṃ ṭhapesi</bold>.</paragraph>
    <paragraph line="156" number="393"><bold>Rāmaṇeyyaka</bold>nti ramaṇīyabhāvaṃ. <bold>Masāragallatthambhe</bold>ti kabaramaṇimaye thambhe. <bold>Suvaṇṇādimaye ghaṭake</bold>ti ‘‘rajatatthambhesu suvaṇṇamaye, suvaṇṇatthambhesu rajatamaye’’tiādinā suvaṇṇādimaye ghaṭake vāḷarūpakāni ca. Pabāḷhaṃ mattoti <bold>pamatto</bold>. Tenāha <bold>‘‘ativiya matto’’</bold>ti. <bold>Nāṭakaparivārenā</bold>ti accharāparivārena.</paragraph>
    <paragraph line="157"><bold>Acchariyabbhuta</bold>nti <pageBreak edition="Myanmar" number="2.0222" /> padadvayenapi vimhayanākārova vutto, tasmā sañjātaṃ acchariyabbhutaṃ vimhayanākāro etesanti <bold>sañjātaacchariyaabbhutā,</bold> tathā pavattacittuppādā. Acchariyabbhutahetukā sañjātā <pageBreak edition="Vipassana Research Institut" number="2.0207" /> tuṭṭhi etesanti <bold>sañjātatuṭṭhino. Saṃvigga</bold>nti sañjātasaṃvegaṃ. Svāyaṃ saṃvego yasmā purimāvatthāya cittassa calanaṃ hoti, tasmā vuttaṃ <bold>‘‘calita’’</bold>nti.</paragraph>
    <paragraph line="158" number="394"><bold>Tamaṃ vinodita</bold>nti pāṭihāriyadassanena ‘‘aho therassa iddhānubhāvo’’ti sammāpaṭipattiyaṃ sañjātabahumāno, īdisaṃ nāma sāsanaṃ labhitvāpi mayaṃ niratthakena bhogamadena sammattā bhavāmāti yoniso manasikāruppādanena sammohatamaṃ vinoditaṃ vidhamitaṃ. <bold>Ete</bold>ti mahāthero sakko cāti te dvepi samānabrahmacariyatāya <bold>sabrahmacārino</bold>.</paragraph>
    <paragraph line="159" number="395"><bold>Paññātāna</bold>nti pākaṭānaṃ cātumahārāja-suyāma-santusita-paranimmitavasavattimahābrahmānaṃ aññataro, na yesaṃ kesañcīti adhippāyo. Āraddhadhammavaseneva pariyosāpitattā <bold>yathānusandhināva niṭṭhapesi</bold>.</paragraph>
    <centered line="160">Cūḷataṇhāsaṅkhayasuttavaṇṇanāya līnatthappakāsanā samattā.</centered>
    <subhead line="161">8. Mahātaṇhāsaṅkhayasuttavaṇṇanā</subhead>
    <paragraph line="162" number="396"><bold>Laddhimatta</bold>nti <pageBreak edition="Vipassana Research Institut" number="2.0208" /> micchāgāhamattaṃ, na diṭṭhābhiniveso. <bold>Sassatadiṭṭhī</bold>ti niccābhiniveso. <bold>So</bold>ti ariṭṭho bhikkhu. Kathetvā samodhānentanti yojanā. <bold>Samodhānenta</bold>nti ca nigamentanti attho. <bold>Tattha tatthevā</bold>ti tesu tesu eva bhavesu <bold>nirujjhanti,</bold> na bhavantaraṃ saṅkamanti. <bold>Viññāṇaṃ pana</bold> abhinnasabhāvaṃ anaññanti adhippāyo. <bold>Idhalokato</bold>ti imasmā attabhāvā. <bold>Paralokanti</bold> parabhavasaññitaṃ attabhāvaṃ. <bold>Sandhāvatī</bold>ti niccatāya kenaci asambaddhaṃ viya gacchati. Tena idhalokato paralokagamanamāha. <bold>Saṃsaratī</bold>ti iminā paralokato idhāgamanaṃ. <bold>Sandhāvatī</bold>ti vā bhavantarasaṅkamanamāha. <bold>Saṃsaratī</bold>ti tattha tattha aparāparasañcaraṇaṃ.</paragraph>
    <paragraph line="163">‘‘Paccaye <pageBreak edition="Myanmar" number="2.0223" /> sati bhavatī’’tiādinā viññāṇassa anvayato byatirekato ca paṭiccasamuppannabhāvaṃ dassento sassatabhāvaṃ paṭikkhipati. <bold>Buddhena akathitaṃ kathesī</bold>ti iminā ‘‘yaṃ abhāsitaṃ alapitaṃ tathāgatena, taṃ bhāsitaṃ lapitaṃ tathāgatenāti dīpetī’’ti (cūḷava. 352, 353) imasmiṃ bhedakaravatthusmiṃ sandissatīti dasseti. <bold>Jinacakke pahāraṃ detī</bold>ti ‘‘tadevidaṃ viññāṇaṃ…pe… anañña’’nti niccataṃ paṭijānanto – ‘‘sabbe saṅkhārā aniccā (dha. pa. 277), rūpaṃ, bhikkhave, anicca’’nti (saṃ. ni. 3.93-94) ca ādinayappavatte satthu dhammacakke khīlaṃ uppādento pahāraṃ deti. Sabbaññutaññāṇena aniccanti diṭṭhaṃ paveditañca viññāṇaṃ niccanti paṭijānanto <bold>vesārajjañāṇaṃ paṭibāhati. Sotukāmaṃ jana</bold>nti ariyadhammādhigamassa ekantaupāyabhūtaṃ vipassanāmaggaṃ sotukāmaṃ janaṃ niccaggāhapaggaṇhanena <bold>visaṃvādeti</bold>. Tato eva <bold>ariyapathe</bold> ariyadhammavīthiyaṃ tassā paṭikkhipanena <bold>tiriyaṃ nipatitvā</bold>.</paragraph>
    <paragraph line="164" number="398"> Viññāṇasīsena attanā gahitaṃ attānaṃ vibhāvento <bold>‘‘yvāyaṃ, bhante’’</bold>tiādimāha. Tattha <bold>vado vedeyyo</bold>tiādayo sassatadiṭṭhiyā eva abhinivesākārā. Vadatīti <bold>vado,</bold> vacīkammassa kārakoti attho. Iminā hi kārakabhāvupāyikasattānaṃ hitasukhāvabodhanasamatthataṃ attano dasseti. Vediyova <bold>vedeyyo,</bold> jānāti anubhavati cāti attho. Īdisānañhi padānaṃ bahulā kattusādhanataṃ saddavidū maññanti. <bold>Vedayatī</bold>ti taṃ taṃ anubhavitabbaṃ anubhavati. <bold>Tahiṃ tahi</bold>nti tesu tesu bhavayonigatiṭhitisattāvāsasattanikāyesu.</paragraph>
    <paragraph line="165" number="399"> Taṃ <pageBreak edition="Vipassana Research Institut" number="2.0209" /> vādaṃ paggayha ṭhitattā sātissa chinnapaccayatā aviruḷhadhammatā ca veditabbā. <bold>Heṭṭhā</bold>ti alagaddasuttasaṃvaṇṇanaṃ (ma. ni. aṭṭha. 2.236-237) sandhāyāha. Parato <bold>heṭṭhā</bold>ti vuttaṭṭhānepi eseva nayo. <bold>Pāṭiyekko anusandhī</bold>ti tīhipi anusandhīhi avomisso visuṃyeveko anusandhi. Nanu cāyampi sātissa ajjhāsayavasena pavattitattā ajjhāsayānusandhiyevāti? Na, niyyānamukhena appavattattā. Niyyānañhi purakkhatvā pucchādivasena pavattā itarā desanāpucchānusandhiādayo. Idha tadabhāvato <pageBreak edition="Myanmar" number="2.0224" /> vuttaṃ <bold>‘‘pāṭiyekko anusandhī’’</bold>ti. <bold>Parisāya laddhiṃ sodhento</bold>ti yādisī sātissa laddhi, tadabhāvadassanavasena parisāya laddhiṃ sodhento, parisāya laddhisodhaneneva sāti gaṇato nissārito nāma jāto.</paragraph>
    <paragraph line="166" number="400"><bold>Yaṃ yadevā</bold>ti idaṃ yadipi avisesato paccayadhammaggahaṇaṃ, ‘‘viññāṇantveva saṅkhyaṃ gacchatī’’ti pana vuttattā taṃtaṃviññāṇassa samaññānimittapaccayajātaṃ gahitanti daṭṭhabbaṃ. Tena vuttaṃ pāḷiyaṃ – ‘‘cakkhuviññāṇantveva saṅkhyaṃ gacchatī’’tiādi. Atha vā taṃtaṃdvāraniyataṃ itarampi sabbaṃ tassa tassa viññāṇassa paccayajātaṃ idha ‘‘yaṃ yadevā’’ti gahitaṃ, tattha pana yaṃ asādhāraṇaṃ, tena samaññāti ‘‘cakkhuviññāṇantvevā’’tiādi vuttaṃ. <bold>Dvārasaṅkantiyā abhāva</bold>nti viññāṇassa dvārantarasaṅkamanassa abhāvaṃ. Svāyaṃ oḷārikanayena mandabuddhīnaṃ sukhāvabodhanatthaṃ nayadassanavasena vutto. Na hi kadāci paccuppannaṃ viññāṇaṃ vigacchantaṃ anantaraviññāṇaṃ saṅkamati anantarādipaccayālābhe tassa anuppajjanato.</paragraph>
    <paragraph line="167"><bold>Evamevā</bold>ti yathā aggi upādānaṃ paṭicca jalanto anupādāno tattheva nibbāyati, na katthaci saṅkamati, evameva. <bold>‘‘Paccayavekallena tattheva nirujjhatī’’</bold>ti kasmā vuttaṃ, na hettha anuppādanirodho icchito tādisassa nirodhassa idha anadhippetattā, atha kho khaṇanirodho, so ca sābhāvikattā na paccayavekallahetuko? Saccametaṃ, taṃtaṃdvārikassa pana viññāṇassa dvārantaraṃ asaṅkamitvā tattha tattheva nirujjhanaṃ idhādhippetaṃ. Yesañca paccayānaṃ vasena dvārantarikaviññāṇena bhavitabbaṃ, tesaṃ tadabhāvato paccayavekallaggahaṇaṃ, tasmā paccayavekallena na sotādīni saṅkamitvā sotaviññāṇantiādi saṅkhyaṃ gacchatīti yojanā. Etena yaṃ viññāṇaṃ cakkhurūpādipaccayasāmaggiyā vasena cakkhuviññāṇasaṅkhyaṃ gacchati, tattha tattheva nirujjhati tāvakālikabhāvato, tassa pana sotasaddādipaccayābhāvato kuto sotaviññāṇādisamaññā, evamappavattito tassa kuto saṅkamoti dassitaṃ hoti. <bold>Viññāṇappavatte</bold>ti viññāṇappavattiyaṃ. <bold>Dvārasaṅkantimatta</bold>nti dvārantarasaṅkamanamattampi na vadāmi tattha tattheva <pageBreak edition="Vipassana Research Institut" number="2.0210" /> bhijjanato paccayassa uppādavantato sati ca uppāde avassaṃbhāvī nirodhoti hutvā abhāvaṭṭhena aniccatā dīpitā hotīti.</paragraph>
    <paragraph line="168" number="401"> ‘‘Paṭiccasamuppannaṃ <pageBreak edition="Myanmar" number="2.0225" /> viññāṇaṃ vuttaṃ mayā, aññatra paccayā natthi viññāṇassa sambhavo’’ti pāḷiyā anvayato ca byatirekato ca viññāṇassa saṅkhatatāva dassitāti āha <bold>‘‘sappaccayabhāvaṃ dassetvā’’</bold>ti. Hetupaccayehi jātaṃ nibbattaṃ ‘‘bhūta’’nti idhādhippetaṃ, taṃ atthato pañcakkhandhā tabbinimuttassa sappaccayassa abhāvato, yañca khandhapañcakaṃ attano tesañca bhikkhūnaṃ, taṃ ‘‘bhūtamida’’nti bhagavā avocāti āha <bold>‘‘idaṃ khandhapañcaka’’</bold>nti. Attano phalaṃ āharatīti āhāro, paccayo. Sambhavati etasmāti sambhavo, āhāro sambhavo etassāti <bold>āhārasambhavaṃ</bold>. Tenāha <bold>‘‘paccayasambhava’’</bold>nti. <bold>Tassa paccayassa nirodhā</bold>ti yena avijjādinā paccayena khandhapañcakaṃ sambhavati, tassa paccayassa anuppādanirodhā. Khaṇanirodho pana kāraṇanirapekkho.</paragraph>
    <paragraph line="169"><bold>Nossūti</bold> saṃsayajotano nipātoti āha <bold>‘‘bhūtaṃ nu kho idaṃ, na nu kho bhūta’’</bold>nti. <bold>Bhūtamidaṃ nossū</bold>ti ca iminā khandhapañcakameva nu kho idaṃ, udāhu attattaniyanti evaṃjātiko saṃsayanākāro gahito. <bold>Tadāhārasambhavaṃ nossū</bold>ti pana iminā sahetukaṃ nu kho idaṃ bhūtaṃ, udāhu ahetukanti yathā ahetukabhāvāpanno saṃsayanākāro gahito, evaṃ visamahetukabhāvāpannopi saṃsayanākāro gahitoti daṭṭhabbaṃ. Visamahetunopi paramatthato bhūtassa ahetukabhāvato. Visamahetuvādopi parehi parikappitamattatāya sabhāvaniyatiyadicchādivādehi samānayogakkhamoti. <bold>Nirodhadhammaṃ nossū</bold>ti iminā yathā aniccaṃ nu kho idaṃ bhūtaṃ, udāhu niccanti aniccataṃ paṭicca saṃsayanākāro gahito, evaṃ dukkhaṃ nu kho, udāhu na dukkhaṃ, anattā nu kho, udāhu na anattātipi saṃsayanākāro gahitoyevāti daṭṭhabbaṃ aniccassa dukkhabhāvādiavassaṃbhāvato, nicce ca tadubhayābhāvato. <bold>Yāthāvasarasalakkhaṇato</bold>ti aviparītasarasato salakkhaṇato ca, kiccato ceva sabhāvato cāti attho. Vipassanāya adhiṭṭhānabhūtāpi paññā vipassanā evāti vuttaṃ <bold>‘‘vipassanāpaññāyā’’</bold>ti. <bold>Sarasato</bold>ti ca sabhāvato. <bold>Salakkhaṇato</bold>ti sāmaññalakkhaṇato. Tenāha <bold>‘‘vipassanāpaññāya sammā passantassā’’</bold>ti. <bold>Vuttanayenevā</bold>ti ‘‘yāthāvasarasalakkhaṇato’’ti vuttanayeneva. <bold>Ye ye</bold>ti tassaṃ parisāyaṃ ye ye bhikkhū. <bold>Sallakkhesu</bold>nti sammadeva upadhāresuṃ.</paragraph>
    <paragraph line="170"><bold>Tehī</bold>ti <pageBreak edition="Myanmar" number="2.0226" /><pageBreak edition="Vipassana Research Institut" number="2.0211" /> tehi bhikkhūhi. <bold>Tatthā</bold>ti tissaṃ vipassanāpaññāyaṃ. <bold>Nittaṇhabhāva</bold>nti taṇhābhāvaṃ ‘‘etaṃ mama’’nti taṇhāggāhassa pahīnataṃ. Etenapi bhagavā ‘‘ahaṃ, bhikkhave, dhammesupi taṇhāpahānameva vaṇṇemi, sāti pana moghapuriso attabhāvepi taṇhāsaṃvaddhaniṃ viparītadiṭṭhiṃ paggayha tiṭṭhatī’’ti sātiṃ niggaṇhāti. <bold>Sabhāvadassanenā</bold>ti dhammānaṃ aviparītasabhāvadassanena. <bold>Paccayadassanenā</bold>ti kāraṇadassanena anavasesato hetuno paccayassa ca dassanena. <bold>Allīyethā</bold>ti taṇhādiṭṭhivasena nissayetha. Tenāha <bold>‘‘taṇhādiṭṭhīhī’’</bold>ti. <bold>Kelāyethā</bold>ti pariharaṇakeḷiyā parihareyyātha. Tenāha <bold>‘‘kīḷamānā vihareyyāthā’’</bold>ti. <bold>Dhanaṃ viya icchantā</bold>ti dhanaṃ viya drabyaṃ viya icchaṃ taṇhaṃ janentā. Tenāha <bold>‘‘gedhaṃ āpajjeyyāthā’’</bold>ti. <bold>Mamattaṃ uppādeyyāthā</bold>ti ‘‘mamamida’’nti taṇhādiṭṭhivasena abhinivesaṃ janeyyātha. Nikantivasenapi gahaṇatthāya no desito, tassa vā saṇhasukhumassa vipassanādhammassa gahaṇaṃ nāma nikantiyā eva siyā, na oḷārikataṇhāyāti vuttaṃ <bold>‘‘nikantivasenā’’</bold>ti.</paragraph>
    <paragraph line="171" number="402"> Paṭicca etasmā phalaṃ etīti <bold>paccayo,</bold> sabbo kāraṇavisesoti āha <bold>‘‘khandhānaṃ paccayaṃ dassento’’</bold>ti. Yāva avijjā hi sabbo nesaṃ kāraṇaviseso idha dassito. Puna ādito paṭṭhāya yāva pariyosānā, antato paṭṭhāya yāva ādīti anulomato paṭilomato ca vaṭṭavivaṭṭadassanavasena nānānayehi paṭiccasamuppādo dassito, niccaggāhassa nimittabhūto kilesopi idha natthīti dīpeti. <bold>Tampi vuttatthamevā</bold>ti tampi ‘‘ime ca, bhikkhave, cattāro āhārā’’tiādi yāva ‘‘taṇhāpabhavā’’ti pāḷipadaṃ, tāva vuttatthameva <bold>sammādiṭṭhisuttavaṇṇanāyaṃ</bold> (ma. ni. aṭṭha. 1.89). Sesaṃ paṭiccasamuppādakathābhāvato <bold>visuddhimagge</bold> (visuddhi. 2.570) <bold>vitthāritāvā</bold>ti imināva saṅgahitaṃ.</paragraph>
    <paragraph line="172" number="404"><bold>Imasmiṃ sati idaṃ hotī</bold>tiādīsu yaṃ vattabbaṃ, taṃ paramatthadīpaniyaṃ <bold>udānaṭṭhakathāyaṃ</bold> (udā. aṭṭha. 1) vuttanayeneva veditabbaṃ.</paragraph>
    <paragraph line="173" number="407"><bold>Paṭidhāvanā</bold>ti paṭisaraṇaṃ, pubbe attano āgataṃ atītaṃ addhānaṃ uddissa taṇhādiṭṭhivasena paṭigamananti attho. Nanu vicikicchāvasena pāḷiyaṃ <pageBreak edition="Myanmar" number="2.0227" /> paṭidhāvanā āgatāti? Saccaṃ āgatā, sā pana taṇhādiṭṭhihetukāti ‘‘taṇhādiṭṭhivasenā’’ti vuttaṃ. <bold>Tatthā</bold>ti tasmiṃ yathādhigate ñāṇadassane.</paragraph>
    <paragraph line="174"><bold>Niccalabhāva</bold>nti <pageBreak edition="Vipassana Research Institut" number="2.0212" /> suppatiṭṭhitabhāvaṃ, titthiyavādavātehi akampiyabhāvañca. <bold>Garū</bold>ti garuguṇayutto. <bold>Bhāriko</bold> pāsāṇacchattasadiso. <bold>Akāmā anuvattitabbo</bold>ti saddhāmattakeneva anuvattanamāha, na aveccappasādena. <bold>Kicca</bold>nti satthukiccaṃ. <bold>Brāhmaṇāna</bold>nti jātimantabrāhmaṇānaṃ. <bold>Vatasamādānānī</bold>ti magavatādivatasamādānāni. <bold>Diṭṭhikutūhalānī</bold>ti taṃtaṃdiṭṭhiggāhavasena ‘‘idaṃ saccaṃ, idaṃ sacca’’ntiādinā gahetabbakutūhalāni. <bold>Evaṃ nissaṭṭhānī</bold>ti yathā mayā tumhākaṃ ovādo dinno, evaṃ nissaṭṭhāni vatādīni taṃ atikkamitvā kiṃ gaṇheyyātha. <bold>Sayaṃ ñāṇena ñāta</bold>nti paraneyyataṃ muñcitvā attano eva ñāṇena yāthāvato ñātaṃ. Evaṃbhūtañca sayaṃ paccakkhato diṭṭhaṃ nāma hotīti āha <bold>‘‘sayaṃ paññācakkhunā diṭṭha’’</bold>nti. <bold>Sayaṃ vibhāvita</bold>nti tehi bhikkhūhi tassa atthassa paccattaṃ vibhūtabhāvaṃ āpāditaṃ. <bold>Upanītā</bold>ti upakkamena dhammadesanānusārena nītā. <bold>Mayā</bold>ti kattari karaṇavacanaṃ. <bold>Dhammenā</bold>ti kāraṇena. <bold>Etaṃ vacana</bold>nti etaṃ ‘‘sandiṭṭhiko’’tiādivacanaṃ.</paragraph>
    <paragraph line="175" number="408"><bold>Taṃ</bold> sammohaṭṭhānaṃ <bold>assa</bold> lokassa. <bold>Samodhānenā</bold>ti samāgamena. Gabbhati attabhāvabhāvena vattatīti <bold>gabbho,</bold> kalalādiavattho dhammapabandho, tannissitattā pana sattasantāno ‘‘gabbho’’ti vutto yathā ‘‘mañcā ukkuṭṭhiṃ karontī’’ti. Tannissayabhāvato mātukucchi ‘‘gabbho’’ti veditabbo, gabbho viyāti vā. Yathā hi nivāsaṭṭhānatāya sattānaṃ ovarako ‘‘gabbho’’ti vuccati, evaṃ gabbhaseyyakānaṃ yāva abhijāti nivāsaṭṭhānatāya mātukucchi ‘‘gabbho’’ti vuttoti.</paragraph>
    <paragraph line="176"><bold>Yamekaratti</bold>nti yassaṃ ekarattiyaṃ. Bhummatthe hi idaṃ upayogavacanaṃ, accantasaṃyoge vā. <bold>Paṭhama</bold>nti sabbapaṭhamaṃ paṭisandhikkhaṇe. <bold>Gabbhe</bold>ti mātukucchiyaṃ. <bold>Māṇavo</bold>ti satto. Yebhuyyena sattā rattiyaṃ paṭisandhiṃ gaṇhantīti <pageBreak edition="Myanmar" number="2.0228" /> rattiggahaṇaṃ. <bold>Abbhuṭṭhitovā</bold>ti uṭṭhitaabbho viya, abhimukhabhāvena vā uṭṭhito eva maraṇassāti adhippāyo. <bold>So yātī</bold>ti so māṇavo yāti paṭhamakkhaṇato paṭṭhāya gacchateva. <bold>Sa gacchaṃ na nivattatī</bold>ti so evaṃ gacchanto khaṇamattampi na nivattati, aññadatthu maraṇameva upagacchatīti gāthāya attho.</paragraph>
    <paragraph line="177"><bold>Utusamayaṃ sandhāya vuttaṃ,</bold> na lokasamaññātarajassa lagganadivasamattaṃ. Idāni vuttamevatthaṃ pākaṭataraṃ kātuṃ <bold>‘‘mātugāmassa kira yasmi’’</bold>ntiādi vuttaṃ. <bold>Tatthā</bold>ti tasmiṃ gabbhāsaye. <bold>Saṇṭhahitvā</bold>ti nibbattitvā. <bold>Bhijjitvā</bold>ti aggahitagabbhā eva bhinnā hutvā. Ayañhi tassā sabhāvo. <bold>Vatthu suddhaṃ hotī</bold>ti paggharitalohitattā anāmayattā ca gabbhāsayo suddho hoti. Suddhavatthuttā <pageBreak edition="Vipassana Research Institut" number="2.0213" /> tato paraṃ katipayadivasāni <bold>khettameva hoti</bold> gabbhasaṇṭhahanassa parittassa lohitalesassa vijjamānattā. Sambhavassa pana kathaṃ sabbhāvoti āha <bold>‘‘tasmiṃ samaye’’</bold>tiādi. Itthisantānepi sukkadhātu labbhateva. Tenāha <bold>‘‘aṅgaparāmasanenapi dārako nibbattatiyevā’’</bold>ti. Yathā pārikāya nābhiparāmasanena sāmassa bodhisattassa, diṭṭhamaṅgalikāya nābhiparāmasanena maṇḍabyassa nibbatti. <bold>Gandhabbo</bold>ti gandhanato uppajjanagatiyā nimittupaṭṭhāpanena sūcanato gandhoti laddhanāmena bhavagāmikammunā abbati pavattatīti <bold>gandhabbo,</bold> tattha uppajjanakasatto. Tenāha <bold>‘‘tatrūpagasatto’’</bold>ti. <bold>Kammayantayantito</bold>ti tatrūpapattiāvahena kammasaṅkhātena pellanakayantena tathattāya pellito upanīto. <bold>Mahantena jīvitasaṃsayenā</bold>ti vijāyanaparikkilesena ‘‘jīvissāmi kho, na nu kho jīvissāmi ahaṃ vā, putto vā me’’ti evaṃ pavattena jīvitasaṃsayena vipulena garutarena saṃsayena. <bold>Taṃ ṭhāna</bold>nti thanappadesamāha. Kīḷanti tenāti kīḷanaṃ, kīḷanameva <bold>kīḷanakaṃ</bold>.</paragraph>
    <paragraph line="178" number="409"><bold>Sārajjatī</bold>ti sārattacitto hoti. <bold>Byāpajjatī</bold>ti byāpannacitto hoti. <bold>Kāye</bold> kesādidvattiṃsāsucisamudāye taṃsabhāvārammaṇā <bold>sati kāyasati. Anupaṭṭhapetvā</bold>ti anuppādetvā, yathāsabhāvato kāyaṃ anupadhāretvāti attho. <bold>Parittacetaso</bold>ti kilesehi <pageBreak edition="Myanmar" number="2.0229" /> parito khaṇḍitacitto. Tenāha <bold>‘‘akusalacitto’’</bold>ti. <bold>Ete</bold> akusaladhammā. <bold>Nirujjhantī</bold>ti nirodhaṃ pattā honti. <bold>Taṇhāvasena abhinandatī</bold>ti sappītikataṇhāvasena abhimukhaṃ hutvā nandati. <bold>Abhivadatī</bold>ti taṇhāvasena taṃ taṃ ārammaṇaṃ abhinivissa vadati. <bold>Ajjhosāyā</bold>ti anaññasādhāraṇaṃ viya ārammaṇaṃ taṇhāvasena anupavisitvā. Tenāha <bold>‘‘gilitvā pariniṭṭhapetvā’’</bold>ti. <bold>Dukkhaṃ kathaṃ abhinandatī</bold>ti ettha dukkhahetukaṃ abhinandanto dukkhaṃ abhinandati nāmāti daṭṭhabbaṃ. <bold>Aṭṭhakathāyaṃ</bold> pana yāvatā yassa dukkhe diṭṭhitaṇhā abhinandanā appahīnā, tāvatāyaṃ dukkhaṃ abhinandati nāmāti dassetuṃ <bold>‘‘ahaṃ dukkhito mama dukkhanti gaṇhanto abhinandati nāmā’’</bold>ti vuttaṃ. Tena gāhadvayahetukā tattha abhinandanāti dasseti. <bold>Puna ekavāra</bold>nti punapi ekavāraṃ. Phalahetusandhihetuphalasandhivasena <bold>dvisandhī</bold>. ‘‘Gabbhassāvakkanti hotī’’tiādinā atthato sarūpato ca etarahi phalasaṅkhepassa. <bold>Sarūpeneva</bold> ca itaradvayassa desitattā āha <bold>‘‘tisaṅkhepa’’</bold>nti.</paragraph>
    <paragraph line="179" number="410-414"> Samathayānikassa bhikkhuno vedanāmukhena saṅkhepeneva yāva arahattā kammaṭṭhānaṃ idha kathitanti āha <bold>‘‘saṃkhittena taṇhāsaṅkhayavimuttiṃ dhārethā’’</bold>ti. ‘‘Imaṃ taṇhāsaṅkhayavimutti’’nti ca bhagavā yathādesitaṃ desanaṃ avocāti vuttaṃ <bold>‘‘imaṃ…pe… vimuttidesana’’</bold>nti <pageBreak edition="Vipassana Research Institut" number="2.0214" />. Yadi evaṃ kathaṃ desanā vimuttīti āha <bold>‘‘desanā hi…pe… vimuttīti vuttā’’</bold>ti. Yassā taṇhāya vasena sāti bhikkhu sassataggāhamahāsaṅghāṭapaṭimukko, sā sabbabuddhānaṃ desanā hatthāvalambamānepi durugghāṭiyā jātāti āha <bold>‘‘mahātaṇhājālataṇhāsaṅghāṭapaṭimukka’’</bold>nti. <bold>Mahātaṇhājāle</bold>ti mahante taṇhājaṭe. <bold>Taṇhāsaṅghāṭe</bold>ti taṇhāya saṅghāṭe. Tathābhūto ca tassa abbhantare kato nāma hotīti āha <bold>‘‘anupaviṭṭho antogadho’’</bold>ti. Sesaṃ suviññeyyameva.</paragraph>
    <centered line="180">Mahātaṇhāsaṅkhayasuttavaṇṇanāya līnatthappakāsanā samattā.</centered>
    <subhead line="181">9. Mahāassapurasuttavaṇṇanā</subhead>
    <paragraph line="182" number="415"><bold>Jānapadino</bold>ti <pageBreak edition="Vipassana Research Institut" number="2.0215" /> janapadavanto, janapadassa vā issarā rājakumārā gottavasena <bold>aṅgā nāma</bold>. Tesaṃ nivāso yadi eko janapado <pageBreak edition="Myanmar" number="2.0230" />, kathaṃ bahuvacananti āha <bold>‘‘ruḷhīsaddenā’’</bold>ti. Akkharacintakā hi īdisesu ṭhānesu yutte viya saliṅgavacanāni (pāṇini 1.2.51) icchanti. Ayamettha ruḷhī yathā ‘‘kurūsu viharati, mallesu viharatī’’ti ca. Tabbisesane pana janapadasadde jātisadde ekavacanameva. Tenāha <bold>‘‘aṅgesu janapade’’</bold>ti. Assā vuccanti pāsāṇāni, tāni sundarāni tattha santīti <bold>‘‘assapura’’</bold>nti so nigamo vuttoti kecī. Apare pana ājānīyo asso rañño tattha gahaṇaṃ upagatoti <bold>‘‘assapura’’</bold>nti vuttoti vadanti. Kiṃ tehi, nāmametaṃ tassa nigamassa. Yasmā pana tattha bhagavato nibaddhavasanaṭṭhānaṃ kiñci nāhosi, tasmā <bold>‘‘taṃ gocaragāmaṃ katvā viharati’’</bold>cceva vuttaṃ. Tathā hi pāḷiyaṃ ‘‘assapuraṃ nāma aṅgānaṃ nigamo’’ti gocaragāmakittanameva kataṃ.</paragraph>
    <paragraph line="183"><bold>Evarūpena sīlenā</bold>tiādīsu sīlaggahaṇena vārittasīlamāha. Tena sammāvācākammantājīve dasseti. Ācāraggahaṇena cārittasīlaṃ. Tena parisuddhaṃ kāyavacīsamācāraṃ. Paṭipattiggahaṇena samathavipassanāmaggaphalasaṅgahaṃ sammāpaṭipattiṃ. <bold>Lajjino</bold>ti iminā yathāvuttasīlācāramūlakāraṇaṃ. <bold>Pesalā</bold>ti iminā pārisuddhiṃ. <bold>Uḷāraguṇā</bold>ti iminā paṭipattiyā pāripūriṃ. <bold>Bhikkhusaṅghasseva vaṇṇaṃ kathentī</bold>ti idaṃ tesaṃ upāsakānaṃ yebhuyyena bhikkhūnaṃ guṇakittanapasutatāya vuttaṃ. Te pana saddhammepi sammāsambuddhepi abhippasannā eva. Tenāha <bold>‘‘buddhamāmakā dhammamāmakā’’</bold>ti. Vatthuttaye hi ekasmiṃ abhippasannā itaradvaye abhippasannā eva tadavinābhāvato. <bold>Piṇḍapātāpacāyane</bold>ti lakkhaṇavacanametaṃ yathā ‘‘kākehi sappi rakkhitabba’’nti, tasmā paccayapaṭipūjaneti vuttaṃ hoti. Paccayadāyakānañhi kārassa attano sammāpaṭipattiyā mahapphalabhāvassa karaṇaṃ idha ‘‘piṇḍapātāpacāyana’’nti adhippetaṃ.</paragraph>
    <paragraph line="184"><bold>Samaṇakaraṇā</bold>ti samaṇabhāvakarā, samaṇabhāvassa kārakāti attho. Te pana ekantato attano santāne uppāditā vaḍḍhitā ca hontīti āha <bold>‘‘samādāya paripūritā’’</bold>ti. <bold>Samaṇa</bold>ggahaṇañcettha samaṇavasena, na sāmaññamattenāti āha <bold>‘‘samitapāpasamaṇa’’</bold>nti. <bold>Brāhmaṇakaraṇā</bold>ti etthāpi vuttanayenevattho veditabbo. Byañjanato eva cāyaṃ bhedo, yadidaṃ samaṇabrāhmaṇāti <pageBreak edition="Vipassana Research Institut" number="2.0216" />, na atthato. <bold>Samaṇena</bold><bold>kattabbadhammā</bold>ti <pageBreak edition="Myanmar" number="2.0231" /> samaṇadhamme ṭhitena sampādetabbadhammā. Yo hi heṭṭhimasikkhāsaṅkhātasamaṇabhāve suppatiṭṭhito, tena ye uparisikkhāsaṅkhātasamaṇabhāvā sampādetabbā, tesaṃ vaseneva vuttasamaṇena kattabbadhammā vuttāti. Tathā hi tesaṃ samaṇabhāvāvahataṃ sandhāyāha <bold>‘‘tepi ca samaṇakaraṇā hontiyevā’’</bold>ti. <bold>Idha panā</bold>ti mahāassapure. <bold>Hirottappādivasena desanā vitthāritā</bold>ti hirottappa-parisuddhakāyavacīmanosamācārājīvaindriyasaṃvara-bhojanemattaññuta- jāgariyānuyogasatisampajañña-jhānavijjāvasena samaṇakaraṇadhammadesanā vitthārato desitā, na tikanipāte viya saṅkhepato. <bold>Phala</bold>ggahaṇeneva vipākaphalaṃ gahitaṃ, taṃ pana ukkaṭṭhaniddesena catubbidhaṃ sāmaññaphalaṃ daṭṭhabbaṃ. <bold>Ānisaṃsa</bold>ggahaṇena piyamanāpatādiudrayo. <bold>Tasseva attho</bold>ti tasseva avañcāpadasseva atthaniddeso. <bold>‘‘Yassā hī’’</bold>tiādinā byatirekavasena atthaṃ vadati. <bold>Ettakena ṭhānenā</bold>ti ettakena pāḷipadesena. <bold>Hirottappādīnaṃ</bold> upari pāḷiyaṃ vuccamānānaṃ samaṇakaraṇa<bold>dhammānaṃ. Vaṇṇaṃ kathesī</bold>ti guṇaṃ ānisaṃsaṃ abhāsi. <bold>Satipaṭṭhāne vuttanayenā</bold>ti ‘‘apica vaṇṇabhaṇanameta’’ntiādinā <bold>satipaṭṭhānavaṇṇanāyaṃ</bold> (dī. ni. aṭṭha. 2.373; ma. ni. aṭṭha. 1.106) vuttanayena.</paragraph>
    <paragraph line="185" number="416"><bold>Yaṃ hirīyatī</bold>ti yena dhammena hetubhūtena vā jigucchati. Karaṇe hetaṃ paccattavacanaṃ. <bold>Ya</bold>nti vā liṅgavipallāsena vutto, dhammoti attho. <bold>Hirīyitabbenā</bold>ti upayogatthe karaṇavacanaṃ, hirīyitabbayuttakaṃ kāyaduccaritādinti attho. <bold>Ottappitabbenā</bold>ti etthāpi eseva nayo. Ajjhattaṃ niyakajjhattaṃ jātiādi samuṭṭhānaṃ etissāti <bold>ajjhattasamuṭṭhānā hirī,</bold> bahiddhā attato bahibhūto parasatto samuṭṭhānaṃ etissāti <bold>bahiddhāsamuṭṭhānaṃ ottappaṃ</bold>. Attādhipatito āgatā <bold>attādhipateyyā,</bold> attānaṃ adhipatiṃ katvā pavattā. <bold>Lajjāsabhāvasaṇṭhitā</bold>ti pāpajigucchanasabhāvaṭṭhāyinī. Sappatissavalakkhaṇattā garunā kismiñci vutte gāravavasena patissavanaṃ patissavo, saha patissavenāti <bold>sappatissavaṃ,</bold> patissavabhūtaṃ taṃsabhāvañca yaṃ kiñci gāravaṃ. Jātiādimahattatāpaccavekkhaṇena uppajjamānā ca hirī tattha gāravavasena pavattatīti sappatissavalakkhaṇāti vuccati. <bold>Bhayasabhāvasaṇṭhita</bold>nti pāpato bhāyanasabhāvaṭṭhāyī, vajjabhīrukabhayadassāvilakkhaṇattā <pageBreak edition="Myanmar" number="2.0232" /> vajjaṃ bhāyati taṃ bhayato passatīti <bold>vajjabhīrukabhayadassāvī,</bold> evaṃsabhāvaṃ ottappaṃ. Ajjhattasamuṭṭhānāditā ca hirottappānaṃ tattha tattha pākaṭabhāveneva vuccati, na paresaṃ kadāci aññamaññavippayogā. Na hi lajjanaṃ nibbhayaṃ, pāpabhayaṃ vā alajjanaṃ hotīti. Ayamettha saṅkhepo, vitthāro pana <bold>aṭṭhasāliniyaṃ</bold> (dha. sa. aṭṭha. 1.balarāsivaṇṇanā) vuttanayeneva veditabbo. Lokamariyādassa pālanato <bold>lokapāladhammā nāma. Sukkā</bold>ti <pageBreak edition="Vipassana Research Institut" number="2.0217" /> odātā pabhassarabhāvakārakā, sukkābhijātihetutāya <bold>vā sukkā. Sambheda</bold>nti ācāramariyādāsaṅkaraṃ. Devabhāvāvahā dhammāti <bold>devadhammā</bold>.</paragraph>
    <paragraph line="186"><bold>Sukkadhammasamāhitā</bold>ti yathāvuttasukkadhammasamaṅgino. <bold>Santo</bold>ti vūpasantadosā. <bold>Sappurisā</bold>ti santajanā. Saparahitasādhakā hi sādhavo.</paragraph>
    <paragraph line="187">Avayavavinimuttassa samudāyassa abhāvato, avayavena ca samudāyassa apadisitabbato ovādūpasampadāvahaovādekadeso <bold>ovādūpasampadā</bold>ti. <bold>Idhā</bold>ti imasmiṃ assapure. <bold>Ete</bold> hirottappadhammā. <bold>Samaṇadhammā nāmāti dassitā</bold> mūlabhūtasamaṇabhāvakarā dhammāti katvā. Tathā hi tesaṃ ādito gahaṇaṃ.</paragraph>
    <paragraph line="188">Yassa adhigamena nippariyāyato samaṇā nāma honti, so ariyamaggo ‘‘samaṇassa kammaṃ paṭipadā’’ti katvā sāmaññaṃ, tassa pana phalabhāvato, ārammaṇakaraṇavasena araṇīyato phalanibbānāni <bold>sāmaññattho</bold>. Rāgaṃ khepetīti <bold>rāgakkhayo,</bold> ariyamaggo. Rāgo khīyati etthāti <bold>rāgakkhayo,</bold> nibbānaṃ. Phalaṃ pana kāraṇūpacārena <bold>rāgakkhayo</bold> daṭṭhabbo. <bold>Dosakkhayo mohakkhayo</bold>ti etthāpi eseva nayo. Sāmaññabhūto attho <bold>sāmaññattho,</bold> maggo, sāmaññassa atthoti <bold>sāmaññattho,</bold> phalanti āha <bold>‘‘maggampi phalampi ekato katvā sāmaññattho kathito’’</bold>ti. Tayidaṃ ukkaṭṭhaniddesena vuttaṃ. Sīlādipubbabhāgapaṭipadāpi hi idha ‘‘sāmaññattho’’ti gahitā. Tenevāha ‘‘sati uttarikaraṇīye’’ti. <bold>Paṭivedayāmī</bold>ti punappunaṃ ñāpemi.</paragraph>
    <paragraph line="189" number="417"><bold>Kammapathavasenevā</bold>ti akusalakammapathabhāveneva, tato tādisampi akusalakammaṃ bhikkhussa kātuṃ na yuttanti duṭṭhullabhāveneva tato <pageBreak edition="Myanmar" number="2.0233" /> oramatīti adhippāyo. <bold>Sikkhāpadabaddhenā</bold>ti sikkhāpadapaññāpanena. <bold>Pānīyaghaṭe vā patte vā kākānaṃ hatthaṃ vā daṇḍaṃ vā leḍḍuṃ vā</bold>ti sabbamidaṃ nidassanamattaṃ daṭṭhabbaṃ. Yattha katthaci hi ṭhitānaṃ aññesampi pāṇīnaṃ uṭṭhāpanādi sabbaṃ aniṭṭhakaraṇaṃ idha aparisuddhakāyasamācārabhāveneva saṅgahitanti. <bold>Uttāno</bold>ti uddhamuddhaṃ tanotīti uttāno. Evaṃbhūto ca kenaci anuppādabhūmiyaṃ sañjātasālakalyāṇīkhandho viya uparūpari uggatuggato pākaṭo ca hotīti āha <bold>‘‘uggato pākaṭo’’</bold>ti. <bold>Anāvaṭo</bold>ti anivuto. Tenāha <bold>‘‘asañchanno’’</bold>ti, nacchādetabboti attho. <bold>Ekasadiso</bold> visuddhabhāvena. <bold>Antarantare chiddarahito</bold> pubbenāparaṃ sammāpaṭipattiyā sandhānena. <bold>Saṃvuto</bold> kāyikassa saṃvarassa anupakkilesato. Tenāha <bold>‘‘kilesānaṃ dvāraṃ pidahanenā’’</bold>ti.</paragraph>
    <paragraph line="190" number="418"> Ettha <pageBreak edition="Vipassana Research Institut" number="2.0218" /> yathā lahukataraṃ kākuṭṭhāpanādikāyakammaṃ kāyasamācārassa aparisuddhabhāvāvahaṃ sallekhavikopanato, micchāvitakkanamattañca manosamācārassa, evaṃ yaṃ kiñci aniyyānakathākathanamattaṃ vacīsamācārassa aparisuddhabhāvāvahaṃ sallekhavikopanato, na hasādhippāyena musākathananti daṭṭhabbaṃ. Hasādhippāyena hi musākathanaṃ sikkhāpadabaddheneva paṭikkhittanti.</paragraph>
    <paragraph line="191" number="420"> Ājīvopi ekacco kammapathavasena vārito labbhati. So pana atioḷāriko kāyavacīsamācāravāresu vuttanayo evāti na gahitoti daṭṭhabbaṃ. Ye pana ‘‘tādiso bhikkhūnaṃ ayogyato na gahito’’ti vadanti, taṃ micchā tathā sati kāyavacīsamācāravārepi tassa aggahetabbabhāvāpattito. ‘‘Khādatha pivathā’’ti pucchā attano khāditukāmatādīpanena, pariyāyakathābhāvato panesā sallekhavikopanā jātā.</paragraph>
    <paragraph line="192" number="422"> Anesanaṃ pahāya dhammena samena paccaye pariyesanto <bold>pariyesanamattaññū</bold> nāma. Dāyakassa deyyadhammassa attano ca pamāṇaññutāpaṭiggaṇhanto <bold>paṭiggahaṇamattaññū</bold> nāma. Yoniso paccavekkhitvā paribhuñjanto <bold>paribhogamattaññū</bold> nāma.</paragraph>
    <paragraph line="193" number="423"><bold>Ekasmiṃ</bold><pageBreak edition="Myanmar" number="2.0234" /><bold>koṭṭhāse</bold>ti majjhimayāmasaññite ekasmiṃ koṭṭhāse. <bold>‘‘Vāmena passena sentī’’</bold>ti evaṃ vuttā. <bold>Dakkhiṇapassena sayāno nāma natthi</bold> dakkhiṇahatthassa sarīraggahaṇādipayogakkhamato. Purisavasena cetaṃ vuttaṃ.</paragraph>
    <paragraph line="194"><bold>Tejussadattā</bold>ti iminā sīhassa abhīrukabhāvaṃ dasseti. Bhīrukā hi sesamigā attano āsayaṃ pavisitvā santāsapubbakaṃ yathā tathā sayanti, sīho pana abhīrukabhāvato satokārī bhikkhu viya satiṃ upaṭṭhapetvāva sayati. Tenāha <bold>‘‘dve purimapāde’’</bold>tiādi. Seti abyāvaṭabhāvena pavattati etthāti <bold>seyyā,</bold> catutthajjhānameva seyyā. Kiṃ pana taṃ catutthajjhānanti? Ānāpānacatutthajjhānaṃ. Tattha hi ṭhatvā vipassanaṃ vaḍḍhetvā bhagavā anukkamena aggamaggaṃ adhigato tathāgato jātoti keci, tayidaṃ padaṭṭhānaṃ nāma na seyyā. Apare pana ‘‘catutthajjhānasamanantarā bhagavā parinibbāyī’’ti vuttapadaṃ gahetvā ‘‘lokiyacatutthajjhānasamāpatti tathāgataseyyā’’ti vadanti, tathā sati parinibbānakālikā tathāgataseyyāti āpajjati, na ca bhagavā catutthajjhānaṃ samāpajjanabahulo vihāsi, aggaphalajhānaṃ panettha ‘‘catutthajjhāna’’nti adhippetaṃ. Tattha yathā sattānaṃ niddupagamanalakkhaṇā seyyā <pageBreak edition="Vipassana Research Institut" number="2.0219" /> bhavaṅgacittavāravasena hoti, tañca tesaṃ paṭhamajātisamanvayaṃ yebhuyyavuttikaṃ, evaṃ bhagavato ariyajātisamanvayaṃ yebhuyyavuttikaṃ aggaphalabhūtaṃ catutthajjhānaṃ ‘‘tathāgataseyyā’’ti veditabbaṃ. <bold>Sīhaseyyā</bold>ti seṭṭhaseyyāti āha <bold>‘‘uttamaseyyā’’</bold>ti.</paragraph>
    <paragraph line="195" number="426"><bold>Vigatantānī</bold>ti iṇamūlāni. <bold>Tesa</bold>nti iṇamūlānaṃ. <bold>Pariyanto</bold>ti avaseso.</paragraph>
    <paragraph line="196">Pavattinivāraṇena <bold>catuiriyāpathaṃ chindanto. Ābādhatī</bold>ti pīḷeti. <bold>Dukkhito</bold>ti sañjātadukkho. Appaṃ balaṃ <bold>balamattā</bold>. Appattho hi ayaṃ <bold>mattā</bold>-saddo ‘‘mattāsukhapariccāgā’’tiādīsu (dha. pa. 290) viya, balavattho pana <bold>mattā</bold>-saddo anatthantaro. <bold>Sesa</bold>nti ‘‘tassa hi bandhanā muttomhīti āvajjayato tadubhayaṃ hotī’’tiādinā vattabbaṃ sandhāyāha. <bold>Sabbapadesū</bold>ti vuttāvasiṭṭhesu sabbapadesu. Yenakāmaṃ yathāruci gacchatīti <bold>yenakāmaṃgamo</bold>ti <pageBreak edition="Myanmar" number="2.0235" /> anunāsikalopaṃ akatvā niddeso. Bhujo attano yathāsukhaviniyogo isso icchitabbo etthāti <bold>bhujisso,</bold> sāmiko. So pana aparasantakatāya <bold>‘‘attano santako’’</bold>ti vutto. Dullabhaāpatāya kaṃ tārenti etthāti <bold>kantāro</bold>ti āha <bold>‘‘nirudakaṃ dīghamagga’’</bold>nti.</paragraph>
    <paragraph line="197"><bold>Vināsetī</bold>ti khādanadubbiniyojanādīhi yathā iṇamūlaṃ kiñci na hoti, tathā karoti. <bold>Yamhi</bold> rāgavatthumhi. <bold>So</bold> puggalo. <bold>Tena</bold> rāgavatthunā, puriso ce itthiyā, itthī ce purisena. <bold>Iṇaṃ viya kāmacchando daṭṭhabbo</bold> pīḷāsamānato.</paragraph>
    <paragraph line="198"><bold>Na vindatī</bold>ti na jānāti. <bold>Upaddavethā</bold>ti sukhavihārassa upaddavaṃ karotha, vibādhethāti attho. <bold>Rogo viya byāpādo daṭṭhabbo</bold> sukhabhañjanasamānato.</paragraph>
    <paragraph line="199">Nānāvidhahetūpāyālaṅkatatāya khandhāyatanadhātupaṭiccasamuppādādidhammanītivicittatāya ca <bold>vicittanaye. Dhammassavane</bold>ti dhammakathāyaṃ. Kathā hi sotabbaṭṭhena ‘‘savana’’nti vuttā. Evamettha sīlaṃ vibhattaṃ, evaṃ jhānābhiññā, evaṃ vipassanāmaggaphalānīti <bold>neva tassa</bold> dhammassavanassa <bold>ādimajjhapariyosānaṃ jānāti. Uṭṭhite</bold>ti niṭṭhite. <bold>Aho kāraṇa</bold>nti tattha tattha paṭiññānurūpena nikkhittasādhanavasena gahitakāraṇaṃ. <bold>Aho upamā</bold>ti tasseva kāraṇassa patiṭṭhāpanavasena anvayato byatirekato ca patiṭṭhaṃ udāharaṇādi. <bold>Bandhanāgāraṃ viya thinamiddhaṃ daṭṭhabbaṃ</bold> dukkhato niyyānassa vibandhanato.</paragraph>
    <paragraph line="200">Yasmā <pageBreak edition="Vipassana Research Institut" number="2.0220" /> kukkuccanīvaraṇaṃ uddhaccarahitaṃ natthi, yasmā vā uddhaccakukkuccaṃ samānakiccāhārapaṭipakkhaṃ, tasmā kukkuccassa visayaṃ dassento <bold>‘‘vinaye apakataññunā’’</bold>tiādimāha. Yathā hi uddhaccaṃ sattassa avūpasamakaraṃ, tathā kukkuccampi. Yathāpi uddhaccassa ñātivitakkādi āhāro, tathā kukkuccassapi. Yathā ca uddhaccassa samatho paṭipakkho, tathā kukkuccassapīti. <bold>Dāsabyaṃ viya uddhaccakukkuccaṃ daṭṭhabbaṃ</bold> aseribhāvāpādanato.</paragraph>
    <paragraph line="201">Soḷasavatthukā vicikicchā aṭṭhavatthukaṃ vicikicchaṃ anupaviṭṭhāti āha <bold>‘‘aṭṭhasu ṭhānesu vicikicchā’’</bold>ti. <bold>Vicikicchanto</bold>ti saṃsayanto. <bold>Adhimuccitvā</bold>ti <pageBreak edition="Myanmar" number="2.0236" /> pattiyāyetvā. <bold>Gaṇhitu</bold>nti saddheyyavatthuṃ pariggahetuṃ. Abhimukhaṃ sappanaṃ <bold>āsappanaṃ,</bold> parito sappanaṃ <bold>parisappanaṃ</bold>. Padadvayenapi cittassa anicchanākārameva vadati. Khemantagāmimaggaṃ na pariyogāhati etenāti <bold>apariyogāhanaṃ,</bold> ussaṅkitaparisaṅkitabhāvena chambhitaṃ hoti cittaṃ yassa dhammassa vasena, so dhammo <bold>chambhitatta</bold>nti vicikicchanākāramāha. Tenāha <bold>‘‘cittassa uppādayamānā’’</bold>ti. <bold>Kantāraddhānamaggo viyā</bold>ti sāsaṅkakantāraddhānamaggo viya <bold>daṭṭhabbā</bold> appaṭipattihetubhāvato.</paragraph>
    <paragraph line="202">Natthi ettha iṇanti aṇaṇo, tassa bhāvo <bold>āṇaṇyaṃ,</bold> kassaci iṇassa adhāraṇaṃ. <bold>Samiddhakammanto</bold>ti nipphannajīvikappayogo. Paribundhati uparodhetīti ra-kārassa la-kāraṃ katvā palibodho, aserivihāro, tassa mūlaṃ kāraṇanti <bold>palibodhamūlaṃ. Cha dhamme bhāvetvā</bold>ti asubhanimittaggāhādike cha dhamme uppādetvā vaḍḍhetvā. <bold>Cha dhamme bhāvetvā</bold>ti ca mettānimittaggāhādayo ca tattha tattha cha dhammāti vuttāti veditabbo. <bold>Pajahatī</bold>ti vikkhambhanavasena pajahati. Tenāha <bold>‘‘ācārapaṇṇattiādīni sikkhāpiyamāno’’</bold>tiādi. <bold>Paravatthumhī</bold>ti visabhāgavatthusmiṃ, paravisaye vā. Paravisayā hete bhikkhuno, yadidaṃ pañca kāmaguṇā. <bold>Āṇaṇyamiva kāmacchandappahānaṃ āha</bold> piyavatthuabhāvāvahato.</paragraph>
    <paragraph line="203">Ācāravipattipaṭibāhakāni sikkhāpadāni <bold>ācārapaṇṇattiādīni. Ārogyamiva byāpādappahānaṃ āha</bold> kāyacittānaṃ phāsubhāvāvahato.</paragraph>
    <paragraph line="204"><bold>Bandhanā mokkhamiva thinamiddhappahānaṃ āha</bold> cittassa niggahitabhāvāvahato.</paragraph>
    <paragraph line="205"><bold>Bhujissaṃ viya uddhaccakukkuccappahānaṃ āha</bold> cittassa seribhāvāvahato.</paragraph>
    <paragraph line="206"><bold>Tiṇaṃ</bold><pageBreak edition="Vipassana Research Institut" number="2.0221" /><bold>viyā</bold>ti tiṇamiva katvā. <bold>Agaṇetvā</bold>ti acintetvā. <bold>Khemantabhūmiṃ viya vicikicchāpahānaṃ āha</bold> anussaṅkitāparisaṅkitabhāvena sammāpaṭipattihetubhāvato.</paragraph>
    <paragraph line="207" number="427"> Kirīyati (a. ni. ṭī. 3.5.28-29) gabbhāsaye khipīyatīti karo, sambhavo, karato jātoti <bold>karajo,</bold> mātāpettikasambhavoti attho. Mātuyā hi sarīrasaṇṭhāpanavasena <pageBreak edition="Myanmar" number="2.0237" /> karato jātoti <bold>karajo</bold>ti apare. Ubhayathāpi <bold>karajakāya</bold>nti catusantatirūpamāha. <bold>Temetī</bold>ti tintaṃ karoti. Ko panettha tintabhāvoti āha <bold>‘‘snehetī’’</bold>ti, pītisnehena pīṇanaṃ karotīti attho. Tenāha <bold>‘‘sabbattha pavattapītisukhaṃ karotī’’</bold>ti. Pītisamuṭṭhānapaṇītarūpehi sakalassa karajakāyassa pariphuṭatāya cettha taṃsamuṭṭhāpakapītisukhānaṃ sabbattha pavatti jotitā. <bold>Parisandetī</bold>tiādīsupi eseva nayo. Tatthāpi hi ‘‘samantato sandeti temeti sneheti, sabbattha pavattapītisukhaṃ karotī’’tiādinā yathārahaṃ attho veditabbo. <bold>Paripūretī</bold>ti vāyunā bhastaṃ viya imaṃ karajakāyaṃ pītisukhena pūreti. <bold>Samantato phusatī</bold>ti imaṃ karajakāyaṃ pītisukhena phusati. <bold>Sabbāvato</bold>ti a-kārassa ā-kāro kato, sabbāvayavavatoti atthoti āha <bold>‘‘sabbakoṭṭhāsavato’’</bold>ti, maṃsādisabbābhāgavatoti attho. <bold>Aphuṭaṃ nāma na hoti</bold> pītisukhasamuṭṭhānehi rūpehi sabbatthakameva byāpitattā. Kātuñceva yojetuñca cheko sannetuṃ paṭibaloti yojanā. Nhānīyacuṇṇānaṃ parimaddanavasena piṇḍaṃ karontena hatthena bhājanaṃ nippīḷetabbaṃ hotīti āha <bold>‘‘sannentassa bhijjatī’’</bold>ti. <bold>Anugatā</bold>ti anupaviṭṭhā. <bold>Parigatā</bold>ti parito samantato tintā. Tintabhāveneva samaṃ antaraṃ bāhirañca etissāti <bold>santarabāhirā. Sabbatthakamevā</bold>ti sabbattheva. <bold>Na ca pagghariṇī</bold> pamāṇayuttasseva udakassa sittattā. Ettha ca nhānīyapiṇḍaṃ viya karajakāyo, taṃ temetvā sampiṇḍitapamāṇayuttaudakaṃ viya paṭhamajjhānasukhaṃ daṭṭhabbaṃ.</paragraph>
    <paragraph line="208" number="428"><bold>Heṭṭhā ubbhijjitvā uggacchanaudako</bold>ti rahadassa adhothūladhārāvasena ubbhijja uṭṭhahanaudako. <bold>Antoyeva ubbhijjanaudako</bold>ti rahadassa abbhantareyeva thūladhārā ahutvā uṭṭhitaudakasirāmukhehi ubbhijjanako. <bold>Āgamanamaggo</bold>ti nadītaḷākakandarasaraādito āgamanamaggo.</paragraph>
    <paragraph line="209" number="429"> Uppalagacchāni ettha santīti <bold>uppalinī</bold> (a. ni. ṭī. 3.5.28-29), vāri. <bold>Ayamettha vinicchayo,</bold> tathā hi loke rattakkhiko ‘‘puṇḍarīkakkho’’ti vuccati. Keci pana <pageBreak edition="Vipassana Research Institut" number="2.0222" /> ‘‘rattaṃ padumaṃ, setaṃ puṇḍarīka’’nti vadanti. Uppalādīni viya karajakāyo, udakaṃ <pageBreak edition="Myanmar" number="2.0238" /> viya tatiyajjhānasukhanti ayampi attho <bold>‘‘purimanayenā’’</bold>ti atideseneva vibhāvitoti daṭṭhabbaṃ.</paragraph>
    <paragraph line="210" number="430"><bold>Nirupakkilesaṭṭhenā</bold>ti rajojallādinā anupakkiliṭṭhatāya amalīnabhāvena. Amalīnampi kiñci vatthu pabhassarasabhāvaṃ hotīti vuttaṃ <bold>‘‘pabhassaraṭṭhenā’’</bold>ti. <bold>Utupharaṇa</bold>nti uṇhautupharaṇaṃ. Sabbatthakameva jhānasukhena phuṭṭho karajakāyo yathā utunā phuṭṭhavatthasadisoti āha <bold>‘‘vatthaṃ viya karajakāyo’’</bold>ti. <bold>Tasmā</bold>ti ‘‘vatthaṃ viyā’’tiādinā vuttamevatthaṃ hetubhāvena paccāmasati, karajakāyassa vatthasadisattā catutthajjhānasukhassa ca utupharaṇasadisattāti attho. Santasabhāvattā ñāṇuttarattā cettha upekkhāpi sukhe saṅgahitāti catutthajjhānepi sukhaggahaṇaṃ kataṃ. ‘‘Parisuddhena pariyodātena pharitvā nisinno hotī’’ti vacanato catutthajjhānacittassa vatthasadisatā vuttā. Catutthajjhānasamuṭṭhānarūpehi bhikkhuno kāyassa phuṭabhāvaṃ sandhāya <bold>‘‘taṃsamuṭṭhānarūpaṃ utupharaṇaṃ viyā’’</bold>ti vuttaṃ. Purisassa kāyo viya bhikkhuno karajakāyoti ayaṃ panattho pākaṭoti na gahito, gahito eva vā ‘‘yathā hi katthaci…pe… kāyo phuṭo hotī’’ti vuttattā.</paragraph>
    <paragraph line="211" number="431"><bold>Pubbenivāsañāṇaupamāya</bold>nti pubbenivāsañāṇassa dassitaupamāyaṃ. <bold>Taṃdivasaṃkatakiriyā</bold>gahaṇaṃ pākatikasattassapi yebhuyyena pākaṭā hotīti dassanatthaṃ. <bold>Taṃdivasagatagāmattaya</bold>ggahaṇeneva mahābhinīhārehi aññesampi pubbenivāsañāṇalābhīnaṃ tīsu bhavesu katā kiriyā yebhuyyena pākaṭā hotīti dīpitanti daṭṭhabbaṃ.</paragraph>
    <paragraph line="212" number="432"><bold>Sammukhadvārā</bold>ti aññamaññassa abhimukhadvārā. <bold>Aparāparaṃ sañcarante</bold>ti taṃtaṃkiccavasena ito cito ca sañcarante. <bold>Ito pana gehā…pe… pavisanavasenapī</bold>ti idaṃ cutūpapātañāṇassa visayadassanavasena vuttaṃ. <bold>Dvinnaṃ gehānaṃ antare ṭhatvā</bold>ti dvinnaṃ gehadvārānaṃ sammukhaṭṭhānabhūte antaravīthiyaṃ vemajjhe ṭhatvā. Tesu hi ekassa ce pācīnamukhadvāraṃ itarassa pacchimamukhaṃ, tassa sammukhaṃ ubhinnaṃ antaravīthiyaṃ ṭhitassa dakkhiṇāmukhassa, uttarāmukhassa vā cakkhumato purisassa tattha pavisanakanikkhamanakapurisā yathā sukheneva <pageBreak edition="Myanmar" number="2.0239" /> pākaṭā honti, evaṃ dibbacakkhuñāṇasamaṅgino cavanakaupapajjanakapurisā. Yathā pana tassa purisassa aññeneva khaṇena pavisantassa dassanaṃ, aññena nikkhamantassa dassanaṃ, evaṃ imassapi aññeneva khaṇena cavamānassa dassanaṃ, aññena upapajjamānassa dassananti daṭṭhabbaṃ. Ñāṇassa pākaṭāti ānetvā sambandho. <bold>Tassā</bold>ti ñāṇassa.</paragraph>
    <paragraph line="213" number="433"> Pabbatasikharaṃ <pageBreak edition="Vipassana Research Institut" number="2.0223" /> yebhuyyena saṃkhittaṃ saṅkucitaṃ hotīti idha pabbatamatthakaṃ <bold>‘‘pabbatasaṅkhepo’’</bold>ti vuttaṃ, pabbatapariyāpanno vā padeso <bold>pabbatasaṅkhepo. Anāvilo</bold>ti akālusso. Sā cassa anāvilatā kaddamābhāvena hotīti āha <bold>‘‘nikkaddamo’’</bold>ti. <bold>Ṭhitāsupi nisinnāsupi</bold> gāvīsu. <bold>Vijjamānāsū</bold>ti labbhamānāsu. <bold>Itarā</bold> ṭhitāpi nisinnāpi <bold>carantīti vuccanti</bold> sahacaraṇañāyena. <bold>Tiṭṭhantameva,</bold> na kadācipi carantaṃ. <bold>Dvaya</bold>nti sippisammukaṃ macchagumbanti imaṃ ubhayaṃ <bold>tiṭṭhantanti vuttaṃ,</bold> carantampīti adhippāyo. Kiṃ vā imāya sahacariyāya, yathālābhaggahaṇaṃ panettha daṭṭhabbaṃ. Sakkharakathalassa hi vasena ‘‘tiṭṭhanta’’nti, sippisambukassa macchagumbassa ca vasena ‘‘tiṭṭhantampi, carantampī’’ti yojanā kātabbā.</paragraph>
    <paragraph line="214" number="434"><bold>Bhikkhū</bold>ti bhinnakilesoti bhikkhu. So hi paramatthato samaṇotināmako. Tattha ariyamaggena sabbaso pāpānaṃ samitāvīti <bold>samaṇo</bold>. Tenāha <bold>‘‘samitapāpattā’’</bold>ti. Seṭṭhaṭṭhena brahmā vuccati sammāsambuddho, tato āgatoti brahmā, ariyamaggo, taṃ asammohapaṭivedhavasena aññāsīti <bold>brāhmaṇo</bold>. Taṃsamaṅgitāya hissa pāpānaṃ bāhitabhāvo. Tenāha <bold>‘‘bāhitapāpattā brāhmaṇo’’</bold>ti. Aṭṭhaṅgikena ariyamaggajalena nhātavā niddhotakilesoti <bold>nhātako. Gatattā</bold>ti pahānābhisamayavasena paṭividdhattā. Tenāha <bold>‘‘viditattā’’</bold>ti. <bold>Nissutattā</bold>ti samucchedappahānavasena santānato sabbaso nihatattā. Tenāha <bold>‘‘apahatattā’’</bold>ti, mariyādavasena kilesānaṃ hiṃsitattā ariyamaggehi odhiso sabbaso kilesānaṃ samucchinnattāti attho. Tenāha <bold>‘‘hatattā’’</bold>ti. <bold>Ārakattā</bold>ti suppahīnatāya vippakaṭṭhabhāvato. Tenāha <bold>‘‘dūrībhūtattā’’</bold>ti. Ubhayampi ubhayattha yojetabbaṃ – kilesānaṃ ārakattā <pageBreak edition="Myanmar" number="2.0240" /> hatattā dūrībhūtattā ca <bold>ariyo,</bold> tathā <bold>araha</bold>nti. Yaṃ panettha atthato na vibhattaṃ, taṃ uttānatthattā suviññeyyameva.</paragraph>
    <centered line="215">Mahāassapurasuttavaṇṇanāya līnatthappakāsanā samattā.</centered>
    <subhead line="216">10. Cūḷaassapurasuttavaṇṇanā</subhead>
    <paragraph line="217" number="435"><bold>Purimasadisamevā</bold>ti <pageBreak edition="Vipassana Research Institut" number="2.0224" /> ‘‘assapuravāsīnaṃ bhikkhusaṅghe gāravabahumānaṃ nipaccakārañca disvā bhikkhū piṇḍapātāpacāyane niyojento idaṃ suttaṃ abhāsī’’ti purimasutte mahāassapure (ma. ni. aṭṭha. 2.415) vuttasadisameva. <bold>Samaṇānaṃ anucchavikā</bold>ti samaṇānaṃ samaṇabhāvassa anucchavikā patirūpā. <bold>Samaṇānaṃ anulomappaṭipadā</bold>ti samaṇānaṃ sāmaññasaṅkhātassa ariyamaggassa anukūlappaṭipadā.</paragraph>
    <paragraph line="218" number="436"><bold>Ete dhammā</bold>ti ete pāḷiyaṃ āgatā abhijjhābyāpādādayo pāpadhammā. <bold>Uppajjamānā</bold>ti uppajjamānā eva, pageva santāne bhāvitā. <bold>Maline</bold>ti malavante kiliṭṭhe. <bold>Malaggahite</bold>ti gahitamale sañjātamale. <bold>Samaṇamalā</bold>ti samaṇānaṃ samaṇabhāvassa malā. <bold>Dussantī</bold>ti vipajjanti vinassanti. <bold>Samaṇadosā</bold>ti samaṇānaṃ samaṇabhāvadūsanā. <bold>Kasaṭe</bold>ti asāre. <bold>Niroje</bold>ti nitteje. Ayato sukhato apetāti apāyā, nirayādayo, taṃ phalaṃ arahanti, taṃ payojanaṃ vā etesanti <bold>āpāyikā. Ṭhānāni</bold> abhijjhādayo. Tenāha <bold>‘‘apāye’’</bold>tiādi. Kāraṇabhāvena duggatipariyāpannāya vedanāya hitānīti <bold>duggativedaniyāni</bold>. Tena vuttaṃ <bold>‘‘duggatiyaṃ vipākavedanāya paccayāna’’</bold>nti. <bold>Tikhiṇaṃ aya</bold>nti vekantakasadisaṃ sāraayaṃ. <bold>Ayenā</bold>ti ayoghaṃsakena. Koñcasakuṇānaṃ kira kucchiyaṃ nivutthaṃ yaṃ kiñci kharaṃ tikhiṇañca hoti. Tathā hi tesaṃ vaccaṃ aṭṭhimpi pāsāṇampi vilīyāpeti. Tena vuttaṃ <bold>‘‘koñcasakuṇe khādāpentī’’</bold>ti. Taṃ kira ayacuṇṇaṃ aggināpi kicchena dayhati, bhesajjabalena pana sukhena dayheyya. Tena vuttaṃ <bold>‘‘susikkhitā ca naṃ ayakārā bahuhatthakammamūlaṃ labhitvā karontī’’</bold>tiādi. <bold>Atitikhiṇaṃ hoti,</bold> aññataraṃ ayobandhanaṃ pheggudaṇḍaṃ viya sukheneva chindanti. Sasabiḷāracammehi <pageBreak edition="Myanmar" number="2.0241" /> saṅghaṭitaṭṭhena <bold>saṅghāṭī</bold>ti vuccati āvudhaparicchadoti āha <bold>‘‘saṅghāṭiyāti kosiyā’’</bold>ti. <bold>Pariyonaddha</bold>nti parito onaddhaṃ chāditaṃ. <bold>Samantato veṭhitanti</bold> sabbaso pihitaṃ.</paragraph>
    <paragraph line="219" number="437"><bold>Rajo</bold>ti āgantukarajo. <bold>Jalla</bold>nti sarīre uṭṭhānakaloṇādimalaṃ. Rajojallañca vatasamādānavasena anapanītaṃ etassa atthīti <bold>rajojalliko,</bold> tassa. Tenāha <bold>‘‘rajojalladhārino’’</bold>ti. <bold>Udakaṃ orohantassā</bold>tiādīnamattho mahāsīhanādasuttavaṇṇanāyaṃ vuttoyeva. <bold>Sabbameta</bold>ntiādīsu sabbasopi vatasamādānavasenāti adhippāyo. Yasmā sabbametaṃ bāhirasamayavaseneva <pageBreak edition="Vipassana Research Institut" number="2.0225" /> kathitaṃ, tasmā <bold>saṅghāṭikassā</bold>ti pilotikakhaṇḍehi saṅghaṭitattā ‘‘saṅghāṭī’’ti laddhanāmavatthadhārinoti attho. Tathā hi pāḷiyaṃ ‘‘saṅghāṭikassa’’icceva vuttaṃ, na ‘‘bhikkhuno’’ti. Tenāha <bold>‘‘imasmiṃ hī’’</bold>tiādi. Kasmā panettha bhagavatā saṅghāṭikattādīniyeva vatasamādānāni paṭikkhittānīti? Nayadassanametaṃ aññesampi pañcātapamūgavatādīnaṃ tappaṭikkhepeneva pasiddhito. Apare pana bhaṇanti – ‘‘nāhaṃ, bhikkhave, saṅghāṭikassa saṅghāṭidhāraṇamattena sāmaññaṃ vadāmī’’ti vutte tattha nisinno koci titthantaraladdhiko acelakattaṃ nu kho kathanti cintesi, apare rajojallakattaṃ nu kho kathanti, evaṃ taṃ taṃ cintentānaṃ ajjhāsayavasena bhagavā imāneva vatasamādānāni idha paṭikkhipīti. <bold>Saṅghāṭika</bold>nti nivāsanapārupanavasena saṅghāṭivantaṃ. Tenāha <bold>‘‘saṅghāṭikaṃ vattha’’</bold>ntiādi. Attano ruciyā mittādayo <bold>saṅghāṭikaṃ kareyyuṃ,</bold> pacchā viññutaṃ pattakāle saṅghāṭikatte samādapeyyuṃ.</paragraph>
    <paragraph line="220" number="438"><bold>Attānaṃ visujjhantaṃ passati</bold> abhijjhādīnaṃ samudācārābhāvato. Maggena asamucchinnattā <bold>visuddhoti pana na vattabbo. Pāmojja</bold>nti taruṇapītimāha. Tassa hi attano sammāpaṭipattiyā kilesānaṃ vikkhambhitattā cittassa visuddhataṃ passantassa pāmojjaṃ jāyati, taṃ tuṭṭhākāraṃ. Tenāha <bold>‘‘tuṭṭhākāro’’</bold>ti. <bold>Pītī</bold>ti passaddhiāvahā balavapīti. <bold>Nāmakāyo passambhatī</bold>ti iminā ubhayampi passaddhiṃ vadati. <bold>Vediyatī</bold>ti anubhavati vindati. Idāni tena nīvaraṇehi cittassa visodhanattaṃ laddhanti āha <pageBreak edition="Myanmar" number="2.0242" /><bold>‘‘appanāppattaṃ viya hotī’’</bold>ti. Aññattha uṭṭhitā aññaṃ ṭhānaṃ upagatāti ettakena upamābhāvena uccanīcatāsāmaññena heṭṭhā asaddhammānaṃ paṭipakkhavasena desanāya pariyosāpitattā vuttaṃ <bold>‘‘yathānusandhinā’’</bold>ti. <bold>Mahāsīhanādasutte maggo pokkharaṇiyā upamito</bold> ‘‘seyyathāpi, sāriputta, pokkharaṇī’’tiādiṃ (ma. ni. 1.154) ārabhitvā upamāsaṃsandane ‘‘tathāyaṃ puggalo paṭipanno, tathā ca iriyati, tañca maggaṃ samāruḷho, yathā āsavānaṃ khayā’’ti (ma. ni. 1.154) vuttattā. Yathā hi puratthimādidisāhi āgatā purisā taṃ pokkharaṇiṃ āgamma visuddharūpakāyā vigatapariḷāhā ca honti, evaṃ khattiyādikulato āgatā tathāgatappaveditaṃ dhammavinayaṃ sāsanaṃ āgamma visuddhanāmakāyā vigatakilesapariḷāhā ca honti. Tasmā <bold>sabbakilesānaṃ samitattā paramatthasamaṇo hotī</bold>ti. Sesaṃ suviññeyyameva.</paragraph>
    <centered line="221">Cūḷaassapurasuttavaṇṇanāya līnatthappakāsanā samattā.</centered>
    <centered line="222">Niṭṭhitā ca mahāyamakavaggavaṇṇanā.</centered>
  </content>
</document>