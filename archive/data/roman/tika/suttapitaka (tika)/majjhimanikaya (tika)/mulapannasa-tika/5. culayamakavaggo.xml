<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0201t.tik5.xml</normativeSource>
    <archivePath>roman/tika/suttapitaka (tika)/majjhimanikaya (tika)/mulapannasa-tika/5. culayamakavaggo.xml</archivePath>
    <baseFileName>5. culayamakavaggo</baseFileName>
    <titlePath>5. Cūḷayamakavaggo - Mūlapaṇṇāsa-ṭīkā - Majjhimanikāya (ṭīkā) - Suttapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <chapter line="1">5. Cūḷayamakavaggo</chapter>
    <subhead line="2">1. Sāleyyakasuttavaṇṇanā</subhead>
    <paragraph line="3" number="439"><bold>Mahājanakāye</bold><pageBreak edition="Myanmar" number="2.0243" /><pageBreak edition="Vipassana Research Institut" number="2.0226" /><bold>sannipatite</bold>ti keci ‘‘pahaṃsanavidhiṃ dassetvā rājakumāraṃ hāsessāmā’’ti, keci ‘‘taṃ kīḷanaṃ passissāmā’’ti evaṃ mahājanasamūhe sannipatite. <bold>Devanaṭa</bold>nti dibbagandhabbaṃ. <bold>Kusalaṃ kusalanti vacanaṃ upādāyā</bold>ti ‘‘kacci kusalaṃ? Āma kusala’’nti vacanapaṭivacanavasena pavattakusalavāditāya te manussā ādito kusalāti samaññaṃ labhiṃsu. Tesaṃ kusalānaṃ issarāti rājakumārā <bold>kosalā</bold>. Kosale jātā. Tesaṃ nivāsoti sabbaṃ pubbe vuttanayameva. Tenāha <bold>‘‘so padeso kosalāti vuccatī’’</bold>ti.</paragraph>
    <paragraph line="4"><bold>Cārikaṃ caramāno</bold>ti sāmaññavacanampi ‘‘mahatā…pe… tadavasarī’’ti vacanato visesaṃ niviṭṭhamevāti āha <bold>‘‘aturitacārikaṃ caramāno’’</bold>ti. <bold>Mahatā</bold>ti guṇamahattenapi saṅkhyāmahattenapi mahatā. Tasmiñhi bhikkhusamūhe keci adhisīlasikkhāvasena sīlasampannā, tathā keci sīlasamādhisampannā, keci sīlasamādhipaññāsampannāti guṇamahattenapi so bhikkhusamūho mahāti. Taṃ anāmasitvā saṅkhyāmahattameva dassento <bold>‘‘sataṃ vā’’</bold>tiādimāha. Aññagāmapaṭibaddhajīvikāvasena samosaranti etthāti <bold>samosaraṇaṃ, gāmo</bold> nivāsagāmo. Nti sālaṃ brāhmaṇagāmaṃ. <bold>Vihāro</bold>ti bhagavato viharaṇaṭṭhānaṃ. <bold>Etthā</bold>ti etasmiṃ <bold>sāleyyakasutte. Aniyamito</bold>ti asukasmiṃ ārāme pabbate rukkhamūle vāti na niyamito, sarūpaggahaṇavasena na niyamitvā vutto. <bold>Tasmā</bold>ti aniyamitattā. Atthāpattisiddhamatthaṃ parikappanavasena dassento <bold>‘‘vanasaṇḍo bhavissatī’’</bold>ti āha, addhā bhaveyyāti attho.</paragraph>
    <paragraph line="5"><bold>Upalabhiṃsū</bold>ti (sārattha. ṭī. 1.1.verañjakaṇḍavaṇṇanā; dī. ni. ṭī. 1.255; a. ni. ṭī. 2.3.64) savanavasena upalabhiṃsūti imamatthaṃ dassento <bold>‘‘sotadvāra…pe… jāniṃsū’’</bold>ti āha. Avadhāraṇaphalattā sabbampi vākyaṃ antogadhāvadhāraṇanti āha <bold>‘‘padapūraṇamatte vā</bold><pageBreak edition="Vipassana Research Institut" number="2.0227" /><bold>nipāto’’</bold>ti. <bold>Avadhāraṇatthe</bold>ti pana iminā iṭṭhatthāvadhāraṇatthaṃ kho-saddaggahaṇanti dasseti. ‘‘Assosu’’nti <pageBreak edition="Myanmar" number="2.0244" /> padaṃ kho-sadde gahite tena phullitamaṇḍitavibhūsitaṃ viya hontaṃ pūritaṃ nāma hoti, tena ca purimapacchimapadāni saṃsiliṭṭhāni honti, na tasmiṃ aggahiteti āha <bold>‘‘padapūraṇena byañjanasiliṭṭhatāmattamevā’’</bold>ti. <bold>Matta</bold>-saddo visesanivattiattho. Tenassa anatthantaradīpanataṃ dasseti, <bold>eva</bold>-saddena pana byañjanasiliṭṭhatāya ekantikataṃ. Sālāyaṃ jātā saṃvaḍḍhakā <bold>sāleyyakā</bold> yathā ‘‘katteyyakā ubbheyyakā’’ti.</paragraph>
    <paragraph line="6"><bold>Samitapāpattā</bold>ti accantaṃ anavasesato savāsanaṃ samitapāpattā. Evañhi bāhirakavītarāgasekkhāsekkhapāpasamanato bhagavato pāpasamanaṃ visesitaṃ hoti. Anekatthattā nipātānaṃ idha anussavattho adhippetoti āha <bold>‘‘khalūti anussavanatthe nipāto’’</bold>ti. <bold>Ālapanamatta</bold>nti piyālāpavacanaṃ. Piyasamudāhārā hete ‘‘bho’’ti vā ‘‘āvuso’’ti vā ‘‘devānaṃpiyā’’ti vā. <bold>Gottavasenā</bold>ti ettha taṃ tāyatīti <bold>gottaṃ</bold>. Gotamoti hi pavattamānaṃ abhidhānaṃ buddhiñca ekaṃsikavisayatāya tāyati rakkhatīti <bold>gotamagottaṃ</bold>. Yathā hi buddhi ārammaṇabhūtena atthena vinā na vattati, evaṃ abhidhānaṃ abhidheyyabhūtena, tasmā so tāni tāyati rakkhatīti vuccati. So pana atthato aññakulaparamparāsādhāraṇaṃ tassa kulassa ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ. <bold>Uccākulaparidīpanaṃ</bold> uditoditavipulakhattiyakulavibhāvanato. Sabbakhattiyānañhi ādibhūtamahāsammatamahārājato paṭṭhāya asambhinnaṃ uḷāratamaṃ sakyarājakulaṃ. <bold>Kenaci pārijuññenā</bold>ti ñātipārijuññabhogapārijuññādinā kenacipi pārijuññena parihāniyā <bold>anabhibhūto</bold> anajjhotthaṭo. Tathā hi kadācipi tassa kulassa tādisapārijuññābhāvo, abhinikkhamanakāle ca tato samiddhatamabhāvo loke pākaṭo paññātoti. <bold>Sakyakulā pabbajito</bold>ti idaṃ vacanaṃ bhagavato <bold>saddhāpabbajitabhāvadīpanaṃ</bold> vuttaṃ mahantaṃ ñātiparivaṭṭaṃ mahantañca bhogakkhandhaṃ pahāya pabbajitabhāvadīpanato. Ettha ca <bold>samaṇo</bold>ti iminā parikkhakajanehi bhagavato bahumatabhāvo dassito samitapāpatādīpanato, <bold>gotamo</bold>ti iminā lokiyajanehi uḷāratamakulīnatādīpanato.</paragraph>
    <paragraph line="7"><bold>Abbhuggato</bold>ti ettha <bold>abhi</bold>-saddo itthambhūtākhyāne, taṃyogato pana ‘‘bhavantaṃ gotama’’nti upayogavacanaṃ sāmiatthepi samānaṃ itthambhūtayogadīpanato <pageBreak edition="Myanmar" number="2.0245" /><bold>‘‘itthambhūtākhyānatthe’’</bold>ti vuttaṃ. Tenāha <bold>‘‘tassa kho pana bhoto gotamassāti attho’’</bold>ti. <bold>Kalyāṇo</bold>ti bhaddako. Sā cassa kalyāṇatā uḷāravisayatāyāti āha <bold>‘‘kalyāṇaguṇasamannāgato’’</bold>ti. Taṃvisayatā hettha samannāgamo. <bold>Seṭṭho</bold>ti etthāpi eseva nayo yathā ‘‘bhagavāti vacanaṃ seṭṭha’’nti (pārā. aṭṭha. 1.verañjakaṇḍavaṇṇanā; visuddhi. 1.142; udā. aṭṭha. 1; itivu. aṭṭha. nidānavaṇṇanā; mahāni. aṭṭha. 50). ‘‘Bhagavā <pageBreak edition="Vipassana Research Institut" number="2.0228" /> araha’’ntiādinā guṇānaṃ saṃkittanato saṃsaddanato ca kittisaddo vaṇṇoti āha <bold>‘‘kittiyevā’’</bold>ti. Kittipariyāyopi hi sadda-saddo yathā taṃ ‘‘uḷārasaddā isayo guṇavanto tapassino’’ti. <bold>Thutighoso</bold>ti abhitthavudāhāro. <bold>Ajjhottharitvā</bold>ti paṭipakkhābhāvena anaññasādhāraṇatāya ca abhibhavitvā.</paragraph>
    <paragraph line="8"><bold>So bhagavā</bold>ti yo so samatiṃsa pāramiyo pūretvā sabbakilese bhañjitvā anuttaraṃ sammāsambodhiṃ abhisambuddho devānaṃ atidevo sakkānaṃ atisakko brahmānaṃ atibrahmā lokanātho bhāgyavantatādīhi kāraṇehi bhagavāti laddhanāmo, so bhagavā. ‘‘Bhagavā’’ti hi idaṃ satthu nāmakittanaṃ. Tathā hi vuttaṃ ‘‘bhagavāti netaṃ nāmaṃ mātarā kata’’ntiādi (mahāni. 149, 198, 210; cūḷani. ajitamāṇavapucchāniddesa 2). Parato pana ‘‘bhagavā’’ti guṇakittanameva. Evaṃ ‘‘araha’’ntiādīhi padehi ye sadevake loke ativiya paññātā buddhaguṇā, te nānappakārato vibhāvitāti dassetuṃ paccekaṃ itipi-saddo yojetabboti āha <bold>‘‘itipi arahaṃ, itipi samāsambuddho…pe… itipi bhagavā’’</bold>ti. ‘‘Itipetaṃ bhūtaṃ, itipetaṃ taccha’’ntiādīsu (dī. ni. 1.6) viya hi idha <bold>iti</bold>-saddo āsannapaccakkhakāraṇattho, <bold>pi</bold>-saddo sampiṇḍanattho tena tesaṃ guṇānaṃ bahubhāvadīpanato. Tāni guṇasallakkhaṇakāraṇāni saddhāsampannānaṃ viññujātikānaṃ paccakkhāni evāti dassento <bold>‘‘iminā ca iminā ca kāraṇenāti vuttaṃ hotī’’</bold>tiādi. <bold>Tato visuddhimaggato. Tesa</bold>nti ‘‘araha’’ntiādīnaṃ. <bold>Vitthāro</bold> atthaniddeso <bold>gahetabbo</bold>. Tato eva taṃsaṃvaṇṇanāyaṃ (visuddhi. mahāṭī. 1.130) vutto ‘‘ārakāti arahaṃ suvidūrabhāvato, ārakāti arahaṃ āsannabhāvato, rahitabbassa abhāvato, sayañca arahitabbato, natthi <pageBreak edition="Myanmar" number="2.0246" /> etassa rahogamanaṃ gatīsu paccājāti, pāsaṃsabhāvato vā araha’’ntiādinā ‘‘araha’’ntiādīnaṃ padānaṃ attho vitthārato veditabbo.</paragraph>
    <paragraph line="9">Bhavanti cettha (visuddhi. mahāṭī. 1.130; sārattha. ṭī. 1.verañjakaṇḍavaṇṇanā) –</paragraph>
    <gatha1 line="10">‘‘Sammā nappaṭipajjanti, ye nihīnāsayā narā;</gatha1>
    <gathalast line="11">Ārakā tehi bhagavā, dūre tenārahaṃ mato.</gathalast>
    <gatha1 line="12">Ye sammā paṭipajjanti, suppaṇītādhimuttikā;</gatha1>
    <gathalast line="13">Bhagavā tehi āsanno, tenāpi arahaṃ jino.</gathalast>
    <gatha1 line="14">Pāpadhammā <pageBreak edition="Vipassana Research Institut" number="2.0229" /> rahā nāma, sādhūhi rahitabbato;</gatha1>
    <gathalast line="15">Tesaṃ suṭṭhu pahīnattā, bhagavā arahaṃ mato.</gathalast>
    <gatha1 line="16">Ye sacchikatasaddhammā, ariyā suddhagocarā;</gatha1>
    <gathalast line="17">Na tehi rahito hoti, nātho tenārahaṃ mato.</gathalast>
    <gatha1 line="18">Raho vā gamanaṃ yassa, saṃsāre natthi sabbaso;</gatha1>
    <gathalast line="19">Pahīnajātimaraṇo, arahaṃ sugato mato.</gathalast>
    <gatha1 line="20">Guṇehi sadiso natthi, yasmā loke sadevake;</gatha1>
    <gathalast line="21">Tasmā pāsaṃsiyattāpi, arahaṃ dvipaduttamo.</gathalast>
    <gatha1 line="22">Ārakā mandabuddhīnaṃ, āsannā ca vijānataṃ;</gatha1>
    <gatha2 line="23">Rahānaṃ suppahīnattā, vidūnamaraheyyato;</gatha2>
    <gathalast line="24">Bhavesu ca rahābhāvā, pāsaṃsā arahaṃ jino’’ti.</gathalast>
    <paragraph line="25"><bold>Sundara</bold>nti bhaddakaṃ. Tañca passantassa hitasukhāvahabhāvena veditabbanti āha <bold>‘‘atthāvahaṃ sukhāvaha’’</bold>nti. Tattha <bold>atthāvaha</bold>nti diṭṭhadhammikasamparāyikaparamatthasañhitahitāvahaṃ. <bold>Sukhāvaha</bold>nti tappariyāpannatividhasukhāvahaṃ. <bold>Tathārūpāna</bold>nti tādisānaṃ. Yādisehi pana guṇehi bhagavā samannāgato, tehi catuppamāṇikassa lokassa sabbathāpi accantāya pasādanīyoti dassetuṃ <bold>‘‘anekehipī’’</bold>tiādi vuttaṃ. Tattha <bold>yathābhūta…pe… arahata</bold>nti iminā dhammappamāṇānaṃ lūkhappamāṇānaṃ sattānaṃ bhagavato pasādāvahatamāha, itarena itaresaṃ. <bold>Dassanamattampi</bold><bold>sādhu</bold><pageBreak edition="Myanmar" number="2.0247" /><bold>hotī</bold>ti ettha kosiyasakuṇassa vatthu kathetabbaṃ. <bold>Ekaṃ padampi sotuṃ labhissāma, sādhutaraṃyeva bhavissatī</bold>ti ettha maṇḍūkadevaputtavatthu kathetabbaṃ.</paragraph>
    <paragraph line="26"><bold>Iminā nayena agārikapucchā āgatā</bold>ti idaṃ yebhuyyavasena vuttaṃ. Yebhuyyena hi agārikā evaṃ pucchanti. <bold>Anagārikapucchāyapi</bold> eseva nayo. <bold>Yathā na sakkonti…pe… vissajjento</bold>ti iminā satthu tesaṃ brāhmaṇagahapatikānaṃ niggaṇhanavidhiṃ dasseti. Tesañhi saṃkhittarucitāya saṅkhepadesanā, tāya atthaṃ ajānantā vitthāradesanaṃ āyācanti, sā ca nesaṃ saṃkhittarucitā paṇḍitamānitāya, so ca māno yathādesitassa atthassa ajānante appatiṭṭho hoti <pageBreak edition="Vipassana Research Institut" number="2.0230" />, iti bhagavā tesaṃ mānaniggahavidhiṃ cintetvā saṅkhepeneva pañhaṃ vissajjesi, na sabbaso desanāya asallakkhaṇatthaṃ. Tenāha <bold>‘‘paṇḍitamānikā hī’’</bold>tiādi. <bold>Yasmā maṃ tumhe yācatha,</bold> saṃkhittena vuttamatthaṃ na jānitthāti adhippāyo.</paragraph>
    <paragraph line="27" number="440"> ‘‘Ekavidhena ñāṇavatthu’’ntiādīsu (vibha. 751) viya koṭṭhāsattho <bold>vidha</bold>-saddo, so ca vibhattivacanavipallāsaṃ katvā paccatte karaṇavacanavasena <bold>‘‘tividha’’</bold>nti vutto. Attho pana karaṇaputhuvacanavasena daṭṭhabboti āha <bold>‘‘tividhanti tīhi koṭṭhāsehī’’</bold>ti. Pakārattho vā <bold>vidha</bold>-saddo, pakāratthattāyeva labbhamānaṃ adhammacariyāvisamacariyābhāvasāmaññaṃ, kāyadvārikabhāvasāmaññaṃ vā upādāya ekattaṃ netvā <bold>‘‘tividha’’</bold>nti vuttaṃ. Pakārabhede pana apekkhite ‘‘tividhā’’icceva vuttaṃ hoti. <bold>Kāyenā</bold>ti ettha <bold>kāyo</bold>ti copanakāyo adhippeto, so ca adhammacariyāya dvārabhūto tena vinā tassā appavattanato. <bold>Kāyenā</bold>ti ca hetumhi karaṇavacanaṃ. Kiñcāpi hi adhammacariyāsaṅkhātacetanāsamuṭṭhānā sā viññatti, na ca sā paṭṭhāne āgatesu catuvīsatiyā paccayesu ekenapi paccayena cetanāya paccayo hoti, tassā pana tathāpavattamānāya kāyakammasaññitāya cetanāya pavatti hotīti tena dvārena lakkhitabbabhāvato tassā kāraṇaṃ viya ca sabbohāramattaṃ hoti. <bold>Kāyadvārenā</bold>ti vā kāyena dvārabhūtena kāyadvārabhūtenāti taṃ itthambhūtalakkhaṇe karaṇavacanaṃ. Adhammaṃ carati etāyāti <bold>adhammacariyā,</bold><pageBreak edition="Myanmar" number="2.0248" /> tathāpavattā cetanā. <bold>Adhammo</bold>ti pana taṃsamuṭṭhāno payogo daṭṭhabbo. Dhammato anapetāti dhammā, na dhammāti adhammā, adhammā ca sā cariyā cāti <bold>adhammacariyā</bold>. Paccanīkasamanaṭṭhena samaṃ, samānaṃ sadisaṃ yuttanti vā samaṃ, sucaritaṃ. Samato vigataṃ, viruddhaṃ vā tassāti visamaṃ, duccaritaṃ. Sā eva visamā cariyāti <bold>visamacariyā. Sabbesu kaṇhasukkapadesū</bold>ti ‘‘catubbidhaṃ vācāya adhammacariyāvisamacariyā hotī’’tiādinā uddesaniddesavasena āgatesu sabbesu kaṇhapadesu – ‘‘tividhaṃ kho gahapatayo kāyena dhammacariyāsamacariyā hotī’’tiādinā uddesaniddesavasena āgatesu sabbesu sukkapadesu ca.</paragraph>
    <paragraph line="28">Rodeti kurūrakammantatāya parapaṭibaddhe satte assūni mocetīti ruddo, so eva <bold>luddo</bold> ra-kārassa la-kāraṃ katvā. <bold>Kakkhaḷo</bold>ti luddo. <bold>Dāruṇo</bold>ti pharuso. <bold>Sāhasiko</bold>ti sāhassakārī. <bold>Sacepi na lippanti</bold>. <bold>Tathāvidho</bold> paresaṃ ghātanasīlo <bold>lohitapāṇītveva vuccati</bold> yathā dānasīlo paresaṃ dānatthaṃ adhotahatthopi ‘‘payatapāṇī’’tveva vuccati. Paharaṇaṃ pahāradānamattaṃ <bold>hataṃ,</bold> pavuddhaṃ paharaṇaṃ parassa māraṇaṃ <bold>pahata</bold>nti dassento <bold>‘‘hate’’</bold>tiādimāha. Tattha <bold>niviṭṭho</bold>ti abhiniviṭṭho pasuto.</paragraph>
    <paragraph line="29">Yassa <pageBreak edition="Vipassana Research Institut" number="2.0231" /> vasena ‘‘parassā’’ti sāminiddeso, taṃ sāpateyyaṃ. Yañhi sāmaññato gahitaṃ, taṃ teneva sāminiddesena pakāsitanti āha <bold>‘‘parassa santaka’’</bold>nti. Parassaparavittūpakaraṇanti vā ekamevetaṃ samāsapadaṃ, yaṃ kiñci parasantakaṃ visesato parassa vittūpakaraṇaṃ vāti attho. <bold>Tehi parehī</bold>ti yesaṃ santakaṃ, tehi. Yassa vasena puriso ‘‘theno’’ti vuccati, taṃ theyyanti āha <bold>‘‘avaharaṇacittassetaṃ adhivacana’’</bold>nti. <bold>Theyyasaṅkhātena,</bold> na vissāsatāvakālikādivasenāti attho.</paragraph>
    <paragraph line="30"><bold>Mate vā</bold>ti <bold>vā</bold>-saddo avuttavikappattho. Tena pabbajitādibhāvaṃ saṅgaṇhāti. <bold>Etenupāyenā</bold>ti yaṃ mātari matāya, naṭṭhāya vā pitā rakkhati, sā <bold>piturakkhitā</bold>. Yaṃ ubhosu asantesu bhātā rakkhati, sā <pageBreak edition="Myanmar" number="2.0249" /><bold>bhāturakkhitā</bold>ti evamādiṃ sandhāyāha. <bold>Sabhāgakulānī</bold>ti āvāhakiriyāya sabhāgāni kulāni. Dassukavidhiṃ vā uddissa <bold>ṭhapitadaṇḍā</bold>rājādīhi. <bold>Sammādiṭṭhisutte</bold> (ma. ni. aṭṭha. 1.89) ‘‘asaddhammādhippāyena kāyadvārappavattā agamanīyaṭṭhānavītikkamacetanā’’ti evaṃ <bold>vuttamicchācāralakkhaṇavasena</bold>.</paragraph>
    <paragraph line="31"><bold>Hatthapādādihetū</bold>ti hatthapādādibhedanahetu. <bold>Dhanahetū</bold>ti dhanassa lābhahetu jānihetu ca. <bold>Lābho</bold>ti ghāsacchādanāni labbhatīti lābho. <bold>Kiñcikkha</bold>nti kiñcimattakaṃ āmisajātaṃ. Tenāha <bold>‘‘yaṃ vā’’</bold>tiādi. <bold>Jānantoyevā</bold>ti musābhāvaṃ tassa vatthuno atthi, taṃ jānanto eva.</paragraph>
    <paragraph line="32"><bold>Aṇḍakā</bold>ti vuccati rukkhe aṇḍasadisā gaṇṭhiyo. Yathā thaddhā visamā dubbinītā ca honti, evamevaṃ khuṃsanavambhanavasena pavattavācāpi hi ‘‘aṇḍakā’’ti vuttā. Tenāha <bold>‘‘yathā sadose rukkhe’’</bold>tiādi. <bold>Kakkasā</bold>ti pharusā eva, so panassā kakkasabhāvo byāpādanimittatāya tato pūtikāti. Tenāha <bold>‘‘yathā nāmā’’</bold>tiādi. <bold>Kaṭukā</bold>ti aniṭṭhā. <bold>Amanāpā</bold>ti na manavaḍḍhanī, tato eva <bold>dosajananī,</bold> cittasandosuppattikārikā. <bold>Mammesū</bold>ti ghaṭṭanena dukkhuppattito mammasadisesu jātiādīsu. <bold>Lagganakārī</bold>ti evaṃ vadantassa evaṃ vadāmīti atthādhippāyena lagganakārī, na byañjanavasena. <bold>Kodhassa āsannā</bold> tassa kāraṇabhāvato. <bold>Sadosavācāyā</bold>ti attano samuṭṭhāpakadosassa vasena sadosavācāya <bold>vevacanāni</bold>.</paragraph>
    <paragraph line="33"><bold>Akālenā</bold>ti ayuttakālena. <bold>Akāraṇanissita</bold>nti nipphalaṃ. Phalañhi kāraṇanissitaṃ nāma tadavinābhāvato. Akāraṇanissitaṃ nipphalaṃ, samphanti attho. <bold>Asabhāvavattā</bold>ti ayāthāvavādī. <bold>Asaṃvaravinayapaṭisaṃyuttassā</bold>ti saṃvaravinayarahitassa, attano suṇantassa ca na saṃvaravinayāvahassa <bold>vattā. Hadayamañjūsāyaṃ nidhetu</bold>nti ahitasaṃhitattā cittaṃ anuppavisetvā nidhetuṃ <pageBreak edition="Vipassana Research Institut" number="2.0232" />. <bold>Ayuttakāle</bold>ti dhammaṃ kathentena yo attho yasmiṃ kāle vattabbo, tato pubbe pacchā tassa akālo, tasmiṃ ayuttakāle <bold>vattā hoti. Anapadesa</bold>nti bhagavatā asukasutte evaṃ vuttanti suttāpadesavirahitaṃ. <bold>Apariccheda</bold>nti paricchedarahitaṃ <pageBreak edition="Myanmar" number="2.0250" />. Yathā pana vācā paricchedarahitā hoti, taṃ dassetuṃ <bold>‘‘suttaṃ vā’’</bold>tiādi vuttaṃ. <bold>Upalabbha</bold>nti anuyogaṃ. <bold>Bāhirakathaṃyevā</bold>ti yaṃ suttaṃ, jātakaṃ vā nikkhittaṃ, tassa sarīrabhūtaṃ kathaṃ anāmasitvā tato bahibhūtaṃyeva kathaṃ. <bold>Sampajjitvā</bold>ti viruḷhaṃ āpajjitvā. <bold>Paveṇijātakāvā</bold>ti anujātapārohamūlāniyeva tiṭṭhanti. <bold>Āharitvā</bold>ti nikkhittasuttato aññampi anuyogaupamāvatthuvasena tadanupayoginaṃ āharitvā. <bold>Jānāpetu</bold>nti etadatthamidaṃ vuttanti jānāpetuṃ yo sakkoti. <bold>Tassa kathetu</bold>nti tassa tathārūpassa dhammakathikassa bahumpi kathetuṃ vaṭṭati. <bold>Na atthanissita</bold>nti attano paresañca na hitāvahaṃ.</paragraph>
    <paragraph line="34">Abhijjhāyanaṃ yebhuyyena parasantakassa dassanavasena hotīti <bold>‘‘abhijjhāya oloketā hotī’’</bold>ti vuttaṃ. Abhijjhāyanto vā abhijjhāyitaṃ vatthuṃ yattha katthaci ṭhitampi paccakkhato passanto viya abhijjhāyatīti vuttaṃ <bold>‘‘abhijjhāya oloketā hotī’’</bold>ti. <bold>Kammapathabhedo na hoti,</bold> kevalaṃ lobhamattova hoti pariṇāmanavasena appavattattā. Yathā pana kammapathabhedo hoti, taṃ dassetuṃ <bold>‘‘yadā panā’’</bold>tiādi vuttaṃ. <bold>Pariṇāmetī</bold>ti attano santakabhāvena pariggayha nāmeti.</paragraph>
    <paragraph line="35"><bold>Vipannacitto</bold>ti byāpādena vipattiṃ āpāditacitto. Tenāha <bold>‘‘pūtibhūtacitto’’</bold>ti. Byāpādo hi visaṃ viya lohitassa cittaṃ pūtibhāvaṃ janeti. <bold>Dosena duṭṭhacittasaṅkappo</bold>ti visena viya sappiādikopena dūsitacittasaṅkappo. <bold>Ghātīyantū</bold>ti hanīyantu. <bold>Vadhaṃ pāpuṇantū</bold>ti maraṇaṃ pāpuṇantu. <bold>Mā vā ahesu</bold>nti sabbena sabbaṃ na hontu. Tenāha <bold>‘‘kiñcipi mā ahesu’’</bold>nti, anavasesavināsaṃ pāpuṇantūti attho. <bold>Haññantūti ādicintanenevā</bold>ti ekantato vināsacintāya eva.</paragraph>
    <paragraph line="36"><bold>Micchādiṭṭhiko</bold>ti ayoniso uppannadiṭṭhiko. So ca ekantato kusalapaṭipakkhadiṭṭhikoti āha <bold>‘‘akusaladassano’’</bold>ti. <bold>Vipallatthadassano</bold>ti dhammatāya vipariyāsaggāhī. <bold>Natthi dinna</bold>nti deyyadhammasīsena dānaṃ vuttanti āha <bold>‘‘dinnassa phalābhāvaṃ sandhāya vadatī’’</bold>ti. Dinnaṃ pana annādivatthuṃ kathaṃ paṭikkhipati. Esa nayo <bold>‘‘yiṭṭhaṃ huta’’</bold>nti etthāpi. <bold>Mahāyāgo</bold>ti sabbasādhāraṇaṃ mahādānaṃ. <bold>Paheṇakasakkāro</bold>ti pāhunakānaṃ kattabbasakkāro. <bold>Phala</bold>nti ānisaṃsaphalañca nissandaphalañca. <bold>Vipāko</bold>ti sadisaṃ <pageBreak edition="Myanmar" number="2.0251" /> phalaṃ. <bold>Paraloke ṭhitassa ayaṃ loko natthī</bold>ti paraloke ṭhitassa kammunā laddhabbo ayaṃ loko na hoti. <bold>Idhaloke ṭhitassapi paraloko natthī</bold>ti idhaloke ṭhitassa kammunā laddhabbo paraloko na hoti. Tattha kāraṇamāha <bold>‘‘sabbe tattha tattheva ucchijjantī’’</bold>ti <pageBreak edition="Vipassana Research Institut" number="2.0233" />. Ime sattā yattha yattha bhavayonigatiādīsu ṭhitā tattha tattheva ucchijjanti nirudayavināsavasena vinassanti. <bold>Phalābhāvavasenā</bold>ti mātāpitūsu sammāpaṭipattimicchāpaṭipattīnaṃ phalassa abhāvavasena ‘‘natthi mātā, natthi pitā’’ti vadati, na mātāpitūnaṃ, nāpi tesu sammāpaṭipattimicchāpaṭipattīnaṃ abhāvavasena tesaṃ lokapaccakkhattā. Bubbuḷakassa viya imesaṃ sattānaṃ uppādo nāma kevalova, na cavitvā āgamanapubbakoti dassanatthaṃ ‘‘natthi sattā opapātikā’’ti vuttanti āha <bold>‘‘cavitvā upapajjanakasattā nāma natthīti vadatī’’</bold>ti. Samaṇena nāma yāthāvato jānantena kassaci kiñci akathetvā saññatena bhavitabbaṃ, aññathā ahopurisikā nāma siyā, kiṃ paro parassa karissati, tathā attano sampādanassa kassaci avasaro eva natthi tattha tattheva ucchijjanatoti āha <bold>‘‘ye imañca…pe… pavedentī’’</bold>ti. <bold>Ettāvatā</bold>ti ‘‘natthi dinna’’ntiādinā byapadesena. <bold>Dasavatthukā</bold>ti paṭikkhipitabbāni dasa vatthūni etissāti dasavatthukā.</paragraph>
    <paragraph line="37" number="441"><bold>Anabhijjhādayo</bold> heṭṭhā atthato pakāsitattā <bold>uttānatthāyeva</bold>.</paragraph>
    <paragraph line="38" number="442"> Saha byayati gacchatīti sahabyo, sahavattanako, tassa bhāvo <bold>sahabyatā,</bold> sahapavattīti āha <bold>‘‘sahabhāvaṃ upagaccheyya’’</bold>nti. Brahmānaṃ kāyo samūhoti brahmakāyo, tappariyāpannatāya tattha gatāti <bold>brahmakāyikā</bold>. Kāmaṃ cetāya sabbassapi brahmanikāyassa samaññāya bhavitabbaṃ, ‘‘ābhāna’’ntiādinā pana dutiyajjhānabhūmikādīnaṃ upari gahitattā gobalībaddañāyena tadavasesānaṃ ayaṃ samaññāti āha <bold>‘‘brahmakāyikānaṃ devānanti paṭhamajjhānabhūmidevāna’’</bold>nti. <bold>Ābhā nāma visuṃ</bold> devā <bold>natthi,</bold> parittābhādīnaṃyeva pana ābhāvantatāsāmaññena ekajjhaṃ gahetvā pavattaṃ etaṃ adhivacanaṃ, yadidaṃ ‘‘ābhā’’ti yathā ‘‘brahmapārisajjabrahmapurohitamahābrahmānaṃ <pageBreak edition="Myanmar" number="2.0252" /> brahmakāyikā’’ti. <bold>Parittābhānantiādi panā</bold>ti <bold>ādi</bold>-saddena appamāṇābhānaṃ devānaṃ ābhassarānaṃ devānanti imaṃ pāḷiṃ saṅgaṇhāti. <bold>Ekato aggahetvā</bold>ti ābhāti vā, ekattakāyanānattasaññāti vā ekato aggahetvā. <bold>Tesaṃyevā</bold>ti ābhāti vuttadevānaṃyeva. <bold>Bhedato gahaṇa</bold>nti kāraṇassa hīnādibhedabhinnatādassanavasena parittābhādiggahaṇaṃ. <bold>Iti bhagavā āsavakkhayaṃ dassetvā</bold>ti evaṃ bhagavā dhammacariyaṃ, samacariyaṃ, vaṭṭanissitaṃ sugatigāmipaṭipadaṃ, vivaṭṭanissitaṃ āsavakkhayagāmipaṭipadaṃ katvā tibhavabhañjanato āsavakkhayaṃ dassetvā <bold>arahattanikūṭena desanaṃ niṭṭhapesi</bold>.</paragraph>
    <paragraph line="39"><bold>Idha ṭhatvā</bold>ti imasmiṃ dhammacariyāsamacariyāya niddese ṭhatvā. <bold>Devalokā samānetabbā</bold>ti chabbīsatipi <pageBreak edition="Vipassana Research Institut" number="2.0234" /> devalokā samodhānetabbā. <bold>Vīsati brahmalokā</bold>ti taṃtaṃbhavapariyāpannanikāyavasena vīsati brahmalokā, vīsati brahmanikāyāti attho. <bold>Dasakusalakammapathehī</bold>ti yathārahaṃ dasakusalakammapathehi kammūpanissayapaccayabhūtehi kevalaṃ upanissayabhūtehi ca <bold>nibbatti dassitā</bold>.</paragraph>
    <paragraph line="40"><bold>Tiṇṇaṃ sucaritāna</bold>nti tiṇṇaṃ kāmāvacarasucaritānaṃ. Kāmāvacaraggahaṇañcettha manosucaritāpekkhāya. <bold>Vipākenevā</bold>ti iminā vipākuppādeneva nibbatti hoti, na upanissayatāmattenāti dasseti. <bold>‘‘Upanissayavasenā’’</bold>ti vuttamatthaṃ vivarituṃ <bold>‘‘dasa kusalakammapathā hī’’</bold>tiādi vuttaṃ. <bold>Dutiyādīni bhāvetvā</bold>tiādīsupi ‘‘sīle patiṭṭhāyā’’ti padaṃ ānetvā sambandhitabbaṃ. Kasmā panettha ‘‘upanissayavasenā’’ti vuttaṃ, nanu <bold>paṭisambhidāmagge</bold> (paṭi. ma. 1.41) – ‘‘paṭhamena jhānena nīvaraṇānaṃ pahānaṃ sīlaṃ, veramaṇi sīlaṃ, cetanā sīlaṃ, saṃvaro sīlaṃ, avītikkamo sīla’’ntiādinā sabbesupi jhānesu sīlaṃ uddhaṭanti tassa vasena uparidevalokānampi vipākena nibbatti vattabbāti? Na, tassa pariññāya desanattā, pariññāya desanatā cassa ‘‘yattha ca pahāna’’ntiādinā <bold>visuddhimaggasaṃvaṇṇanāya</bold>ñca (visuddhi. mahāṭī. 2.837, 839) pakāsitā eva. Tathā hi idhāpi ‘‘dasa kusalakammapathā hi sīla’’ntiādinā sīlassa rūpārūpabhavānaṃ upanissayatā vibhāvitā, na nibbattakatāya. Kasmā panettha bhāvanālakkhaṇāya dhammacariyāya bhavavisese vibhajiyamāne asaññabhavo na gahitoti āha <bold>‘‘asaññabhavo</bold><pageBreak edition="Myanmar" number="2.0253" /><bold>pana…pe… na niddiṭṭho’’</bold>ti. Bāhirakā hi ayathābhūtadassitāya asaññabhavaṃ bhavavippamokkhaṃ maññamānā tadupagajjhānaṃ bhāvetvā asaññesu nibbattanti. Ayamettha saṅkhepo, yaṃ panettha vattabbaṃ, taṃ <bold>brahmajālaṭṭhakathāyaṃ taṃsaṃvaṇṇanāya</bold>ñca (dī. ni. aṭṭha. 1.68-73; dī. ni. ṭī. 1.68-73) vuttanayeneva veditabbaṃ.</paragraph>
    <centered line="41">Sāleyyakasuttavaṇṇanāya līnatthappakāsanā samattā.</centered>
    <subhead line="42">2. Verañjakasuttavaṇṇanā</subhead>
    <paragraph line="43" number="444"><bold>Verañjavāsino</bold>ti <pageBreak edition="Vipassana Research Institut" number="2.0235" /> verañjagāmavāsino. Keci pana ‘‘vividharaṭṭhavāsino verañjakā’’ti etamatthaṃ vadanti, tesaṃ matena ‘‘verajjakā’’ti pāḷiyā bhavitabbanti. <bold>Aniyamitakiccenā</bold>ti ‘‘iminā nāmā’’ti evaṃ na niyamitena kiccena. <bold>Ayaṃ viseso</bold>ti ayaṃ puggalādhiṭṭhānadhammādhiṭṭhānakato imesu dvīsu suttesu desanāya viseso, attho pana desanānayo ca majjhe bhinnasuvaṇṇaṃ viya avisiṭṭhoti dasseti. Kasmā pana bhagavā katthaci puggalādhiṭṭhānadesanaṃ deseti, katthaci dhammādhiṭṭhānanti? Desanāvilāsato veneyyajjhāsayato ca. Desanāvilāsappattā hi buddhā bhagavanto, te yathāruci katthaci puggalādhiṭṭhānaṃ katvā, katthaci dhammādhiṭṭhānaṃ katvā dhammaṃ desenti. Ye pana veneyyā sāsanakkamaṃ anotiṇṇā, tesaṃ puggalādhiṭṭhānadesanaṃ desenti. Ye otiṇṇā, tesaṃ dhammādhiṭṭhānaṃ. Sammutisaccavisayā puggalādhiṭṭhānā, itarā paramatthasaccavisayā. Purimā karuṇānukūlā, itarā paññānukūlā. Saddhānusārigottānaṃ vā purimā. Te hi puggalappamāṇā, pacchimā dhammānusārīnaṃ. Saddhācaritatāya vā lokādhipatīnaṃ vasena puggalādhiṭṭhānā, paññācaritatāya dhammādhipatīnaṃ vasena dhammādhiṭṭhānā. Purimā ca neyyatthā, pacchimā nītatthā. Iti bhagavā taṃ taṃ visesaṃ avekkhitvā tattha tattha duvidhaṃ desanaṃ desetīti veditabbaṃ.</paragraph>
    <centered line="44">Verañjakasuttavaṇṇanāya līnatthappakāsanā samattā.</centered>
    <subhead line="45">3. Mahāvedallasuttavaṇṇanā</subhead>
    <paragraph line="46" number="449"> Garubhāvo <pageBreak edition="Myanmar" number="2.0254" /><pageBreak edition="Vipassana Research Institut" number="2.0236" /> gāravaṃ, pāsāṇacchattaṃ viya garukaraṇīyatā. Saha gāravenāti sagāravo, garunā kismiñci vutte gāravavasena patissavanaṃ patissavo, saha patissavena sappatissavo, patissavabhūtaṃ taṃsabhāgañca yaṃ kiñci garukaraṇaṃ. Sagārave sappatissavacanaṃ <bold>sagāravasappatissavacanaṃ</bold>. Garukaraṇaṃ vā gāravo, sagāravassa sappatissavacanaṃ <bold>sagāravasappatissavacanaṃ</bold>. Etena sabhāveneva sagāravassa tathāpavattaṃ vacananti dasseti. Aññattha <bold>du</bold>-saddo garahatthopi hoti ‘‘dukkhaṃ dupputto’’tiādīsu viya, idha pana so na sambhavati kucchitāya paññāya abhāvatoti āha <bold>‘‘paññāya duṭṭhaṃ nāma natthī’’</bold>ti. ‘‘Dussīlo’’tiādīsu viya abhāvattho <bold>du</bold>-saddoti vuttaṃ <bold>‘‘appañño nippaññoti attho’’</bold>ti. <bold>Kittakenā</bold>ti kena parimāṇena. Taṃ pana parimāṇaṃ yasmā parimeyyassa atthassa paricchindanaṃ hoti, <bold>nu</bold>-saddo ca pucchāya jotako, tasmā <bold>‘‘kittāvatā nu khoti kāraṇaparicchedapucchā’’</bold>ti vatvā <bold>‘‘kittakena nu kho evaṃ vuccatīti attho’’</bold>ti āha. ‘‘Kāraṇaparicchedapucchā’’ti iminā ‘‘kittāvatā’’ti sāmaññato pucchābhāvo dassito, na visesato, tassa pucchāvisesabhāvañāpanatthaṃ mahāniddese āgatā sabbāva pucchā atthuddhāranayena dasseti <bold>‘‘pucchā ca nāmā’’</bold>tiādinā. Adiṭṭhaṃ jotīyati etāyāti <bold>adiṭṭhajotanā,</bold> pucchā. <bold>Diṭṭhasaṃsandanā</bold> sākacchāvasena vinicchayakaraṇaṃ. Vimati chijjati etāyāti <bold>vimaticchedanā</bold>. Anumatiyā pucchā <bold>anumatipucchā</bold>. ‘‘Taṃ kiṃ maññatha, bhikkhave’’tiādipucchāya hi ‘‘kiṃ tumhākaṃ anumatī’’ti anumati pucchitā hoti. Kathetuṃ kamyatāya pucchā <bold>kathetukamyatāpucchā</bold>.</paragraph>
    <paragraph line="47"><bold>Lakkhaṇa</bold>nti ñātuṃ icchito yo koci sabhāvo. <bold>Aññāta</bold>nti yena kenaci ñāṇena aññātabhāvaṃ āha. <bold>Adiṭṭha</bold>nti dassanabhūtena paccakkhaṃ viya adiṭṭhataṃ. <bold>Atulita</bold>nti ‘‘ettakaṃ ida’’nti tulanabhūtena atulitataṃ. <bold>Atīrita</bold>nti tīraṇabhūtena akatañāṇakiriyāsamāpanataṃ. <bold>Avibhūta</bold>nti ñāṇassa apākaṭabhāvaṃ. <bold>Avibhāvita</bold>nti ñāṇena apākaṭīkatabhāvaṃ. <bold>Idha diṭṭhasaṃsandanāpucchā adhippetā,</bold> na adiṭṭhajotanā vimaticchedanā cāti.</paragraph>
    <paragraph line="48">Kathamayaṃ <pageBreak edition="Myanmar" number="2.0255" /> attho viññāyatīti āha <bold>‘‘thero hī’’</bold>tiādi. <bold>Sayaṃ vinicchinanto</bold>ti sayameva tesaṃ pañhānaṃ atthaṃ visesena nicchinanto. <bold>Idaṃ sutta</bold>nti idaṃ pañcavīsatipañhapaṭimaṇḍitasuttaṃ, na <pageBreak edition="Vipassana Research Institut" number="2.0237" /> yaṃ kiñci anavaseseneva matthakaṃ pāpesīti. ‘‘Sayameva pañhaṃ samuṭṭhāpetvā sayaṃ vinicchinanto’’ti ettha catukkoṭikaṃ bhavatīti dassento <bold>‘‘ekacco hī’’</bold>tiādimāha. <bold>Pañhaṃ samuṭṭhāpetuṃyeva sakkotī</bold>ti pucchanavidhiṃyeva jānāti. <bold>Na nicchetu</bold>nti nicchetuṃ na sakkoti, vissajjanavidhiṃ na jānātīti attho. <bold>Visesaṭṭhāna</bold>nti aññehi asadisaṭṭhānaṃ. <bold>Therena sadiso</bold>ti therena sadiso sāvako natthi.</paragraph>
    <paragraph line="49"><bold>Saṃsanditvā</bold>ti saṃyojetvā samānaṃ katvā, yathā tattha sabbaññutaññāṇaṃ pavattaṃ, tathā taṃ avilometvāti attho. <bold>Līḷāyanto</bold>ti līḷaṃ karonto. Dhammakathikatāya aggabhāvappattiyā tattha appaṭihatañāṇatāya buddhalīḷāya viya catunnaṃ parisānaṃ gamanaṃ gaṇhanto dhammakathaṃ katheti.</paragraph>
    <paragraph line="50"><bold>Ito vā etto vā anukkamitvā</bold>ti uggahitakathāmaggato yattha katthaci īsakampi anukkamitvā uggahitaniyāmenevāti attho. Tenāha <bold>‘‘yaṭṭhikoṭi’’</bold>ntiādi. <bold>Ekapadika</bold>nti ekapadanikkhepamattaṃ. <bold>Daṇḍakasetu</bold>nti ekadaṇḍakamayaṃ setuṃ. Heṭṭhā ca upari ca suttapadānaṃ āharaṇena <bold>tepiṭakaṃ buddhavacanaṃ heṭṭhupariyaṃ karonto</bold>. Jātassarasadisañca gāthaṃ, suttapadaṃ vā nikkhipitvā tattha nānāupamākāraṇāni āharanto tāni ca tehi suttapadehi bodhento samuṭṭhāpento <bold>‘‘jātassare pañcavaṇṇāni kusumāni phullāpento viya sinerumatthake vaṭṭisahassaṃ jālento viyā’’</bold>ti vutto.</paragraph>
    <paragraph line="51"><bold>Ekapaduddhāre</bold>ti ekasmiṃ paduddhāraṇakkhaṇe. Padavasena <bold>saṭṭhi padasatasahassāni</bold> gāthāvasena <bold>pannarasa gāthāsahassāni. Ākaḍḍhitvā gaṇhanto viyā</bold>ti paccekaṃ pupphāni anocinitvā vallimeva ākaḍḍhitvā ekajjhaṃ pupphāni katvā gaṇhanto viya. Tenāha <bold>‘‘ekappahārenevā’’</bold>ti. <bold>Gatimantāna</bold>nti atisayāya ñāṇagatiyā yuttānaṃ. <bold>Dhitimantāna</bold>nti dhāraṇabalena yuttānaṃ.</paragraph>
    <paragraph line="52"><bold>Anantanayussada</bold>nti <pageBreak edition="Myanmar" number="2.0256" /> paccayuppannabhāsitatthanibbānavipākakiriyādivasena anantapabhede visaye pavattiyā anantanayehi ussannaṃ upacitaṃ. Caturoghanittharaṇatthikānaṃ titthe ṭhapitanāvā viyāti yojanā. <bold>Sahassayuttaājaññaratho</bold>ti vejayantarathaṃ sandhāya vadati.</paragraph>
    <paragraph line="53">Yasmā pucchāyaṃ byāpanicchānayena ‘‘duppañño duppañño’’ti āmeḍitavasena vuttaṃ, tasmā dhammasenāpati pucchitamatthaṃ vissajjento pucchāsabhāgena ‘‘nappajānāti nappajānātī’’ti āmeḍitavasenevāha. Tattha iti-saddo kāraṇatthoti dassento <bold>‘‘yasmā nappajānāti, tasmā duppaññoti</bold><pageBreak edition="Vipassana Research Institut" number="2.0238" /><bold>vuccatī’’</bold>ti āha. <bold>Idaṃ dukkha</bold>nti idaṃ upādānakkhandhapañcakaṃ dukkhaṃ ariyasaccaṃ. Tañca kho ruppanaṃ vediyanaṃ sañjānanaṃ abhisaṅkharaṇaṃ vijānananti saṅkhepato <bold>ettakaṃ. Ito uddhaṃ</bold> kiñci dhammajātaṃ dukkhaṃ ariyasaccaṃ nāma <bold>natthī</bold>ti <bold>yāthāvasarasalakkhaṇato</bold> pavattikkamato ceva pīḷanasaṅkhatasantāpavipariṇāmalakkhaṇato ca yathābhūtaṃ ariyamaggapaññāya <bold>nappajānāti</bold>. Avasesapaccayasamāgame udayati uppajjati, svāyaṃ samudayo saṃsārapavattibhāvenāti āha <bold>‘‘pavattidukkhapabhāvikā’’</bold>ti, dukkhasaccassa uppādikāti attho. <bold>Yāthāvasarasalakkhaṇato</bold>ti yathābhūtaṃ anupacchedakaraṇarasato ceva sampiṇḍananidānasaṃyogapalibodhalakkhaṇato ca.</paragraph>
    <paragraph line="54"><bold>Idaṃ nāma ṭhānaṃ patvā</bold>ti idaṃ nāma appavattikāraṇaṃ āgamma. <bold>Nirujjhatī</bold>ti anuppādanirodhavasena nirujjhati, tenāha <bold>‘‘ubhinnaṃ appavattī’’</bold>ti. <bold>Yāthāvasarasalakkhaṇato</bold>ti yathābhūtaṃ accutirasato ceva nissaraṇavivekāsaṅkhatāmatalakkhaṇato ca. <bold>Ayaṃ paṭipadā</bold>ti ayaṃ sammādiṭṭhiādikā samodhānalakkhaṇā paṭipajjati etāyāti paṭipadā. <bold>Dukkhanirodhaṃ gacchatī</bold>ti dukkhanirodhaṃ nibbānaṃ sacchikiriyābhisamayavasena gacchati ārabbha pavattati. <bold>Yāthāvasarasalakkhaṇato</bold>ti yathābhūtaṃ kilesappahānakaraṇasarasato ceva niyyānahetudassanādhipateyyalakkhaṇato ca nappajānāti. <bold>Anantaravāre</bold>ti dutiyavāre. <bold>Imināva nayenā</bold>ti ‘‘idaṃ dukkhaṃ, ettakaṃ dukkha’’ntiādinā paṭhamavāre vuttanayena. Tattha hi duppaññaniddesattā pajānanapaṭikkhepavasena desanā āgatā, idha paññavantaniddesattā pajānanavasenāti ayameva viseso. <bold>Etthā</bold>ti dutiyavāre.</paragraph>
    <paragraph line="55"><bold>Savanato</bold>ti <pageBreak edition="Myanmar" number="2.0257" /> kammaṭṭhānassa savanato uggaṇhāti. Ganthasavanamukhena hi tadatthassa uggahaṇaṃ. <bold>Ṭhapetvā taṇha</bold>ntiādi tassa uggahaṇākāranidassanaṃ. <bold>Abhinivisatī</bold>ti vipassanābhinivesavasena abhinivisati vipassanākammaṭṭhānaṃ paṭṭhapeti. <bold>No vivaṭṭe</bold>ti vivaṭṭe abhiniveso na hoti avisayattā. <bold>Aya</bold>nti catusaccakammaṭṭhāniko.</paragraph>
    <paragraph line="56"><bold>Pañcakkhandhā</bold>ti pañcupādānakkhandhā. Khandhavasena vipassanābhinivesassa cakkhādivasena vedanādivasena ca satipi anekavidhatte sukaraṃ suviññeyyanti catudhātumukhena taṃ dassetuṃ <bold>‘‘dhātukammaṭṭhānavasena otaritvā’’</bold>ti āha. <bold>Rūpanti vavatthapetī</bold>ti ruppanaṭṭhena rūpanti asaṅkarato paricchindati. <bold>Tadārammaṇā</bold>ti taṃ rūpaṃ ārammaṇaṃ katvā pavattanakā. <bold>Nāma</bold>nti vedanādicatukkaṃ namanaṭṭhena nāmanti vavatthāpeti. <bold>Yamakatālakkhandhaṃ bhindanto viya</bold> yamakaṃ bhinditvā ‘‘arūpaṃ, rūpañcā’’ti <bold>dveva ime dhammā,</bold> na ettha koci attā vā attaniyaṃ vāti <bold>nāmarūpaṃ vavatthapeti</bold> paricchindati <pageBreak edition="Vipassana Research Institut" number="2.0239" /> pariggaṇhāti. Ettāvatā diṭṭhivisuddhi dassitā. <bold>Taṃ panetaṃ</bold> nāmarūpaṃ <bold>na ahetukaṃ</bold>. Yasmā sabbaṃ sabbattha sabbadā ca natthi, tasmā <bold>sahetukaṃ</bold>. Kīdisena hetunā? Na issarādivisamahetunā. Yaṃ panettha vattabbaṃ, taṃ <bold>visuddhimaggasaṃvaṇṇanāyaṃ</bold> (visuddhi. mahāṭī. 2.447) vuttanayena gahetabbaṃ. Sahetukattā eva <bold>sapaccayaṃ</bold>. <bold>Avijjādayo</bold>ti avijjātaṇhupādānakammāhārādayo. <bold>Eva</bold>nti ‘‘taṃ paneta’’ntiādinā vuttappakārena avijjādike <bold>paccaye ceva</bold> rūpavedanādike <bold>paccayuppannadhamme ca vavatthapetvā</bold> paricchinditvā pariggahetvā. Vuttañhetaṃ ‘‘avijjāsamudayā rūpasamudayo, taṇhāsamudayā rūpasamudayo’’ti (paṭi. ma. 1.50). Ettāvatā kaṅkhāvitaraṇavisuddhiṃ dasseti.</paragraph>
    <paragraph line="57"><bold>Hutvā</bold>ti hetupaccayasamavāye uppajjitvā. <bold>Abhāvaṭṭhenā</bold>ti tadanantarameva vinassanaṭṭhena. <bold>Aniccā</bold>ti aniccā addhuvā. <bold>Aniccalakkhaṇaṃ āropetī</bold>ti tesu pañcasu khandhesu aniccatāsaṅkhātaṃ sāmaññalakkhaṇaṃ niropeti. <bold>Tato</bold>ti aniccalakkhaṇāropanato paraṃ, <bold>tato</bold> vā aniccabhāvato. <bold>Udayabbayappaṭipīḷanākārenā</bold>ti uppādanirodhehi pati pati abhikkhaṇaṃ pīḷanākārena hetunā <bold>dukkhā</bold> aniṭṭhā, dukkhamā vā. <bold>Avasavattanākārenā</bold>ti kassaci vasena avasavattanākārena. <bold>Anattā</bold>ti na sayaṃ attā, nāpi nesaṃ koci attā atthīti anattāti. <bold>Tilakkhaṇaṃ</bold><bold>āropetvā</bold>ti <pageBreak edition="Myanmar" number="2.0258" /> evaṃ aniccassa dukkhabhāvato, dukkhassa ca anattabhāvato khandhapañcake tividhampi sāmaññalakkhaṇaṃ āropetvā. <bold>Sammasanto</bold>ti udayabbayañāṇuppattiyā uppanne vipassanupakkilese pahāya maggāmaggaṃ vavatthapetvā udayabbayañāṇādivipassanāpaṭipāṭiyā saṅkhāre sammasanto gotrabhuñāṇānantaraṃ <bold>lokuttaramaggaṃ pāpuṇāti</bold>.</paragraph>
    <paragraph line="58"><bold>Ekapaṭivedhenā</bold>ti ekeneva ñāṇena paṭivijjhanena. <bold>Paṭivedho</bold> paṭighātābhāvena visaye nissaṅgacārasaṅkhātaṃ nibbijjhanaṃ. <bold>Abhisamayo</bold> avirajjhitvā adhigamanasaṅkhāto avabodho. ‘‘Idaṃ dukkhaṃ, ettaṃ dukkhaṃ, na ito bhiyyo’’ti paricchinditvā yāthāvato jānanameva vuttanayena paṭivedhoti <bold>pariññāpaṭivedho,</bold> idañca yathā ñāṇe pavatte pacchā dukkhassa sarūpādiparicchede sammoho na hoti, tathā pavattiṃ gahetvā vuttaṃ, na pana maggañāṇassa ‘‘idaṃ dukkha’’ntiādinā pavattanato. Tenāha <bold>‘‘tasmiñcassa khaṇe’’</bold>tiādi. Pahīnassa puna apahātabbatāya pakaṭṭhaṃ hānaṃ cajanaṃ samucchindanaṃ pahānaṃ, pahānameva vuttanayena paṭivedhoti <bold>pahānapaṭivedho</bold>. Ayampi yena kilesena appahīyamānena maggabhāvanāya na bhavitabbaṃ, asati ca maggabhāvanāya yo uppajjeyya, tassa padaghātaṃ karontassa anuppattidhammataṃ āpādentassa ñāṇassa tathāpavattiyā paṭighātābhāvena <pageBreak edition="Vipassana Research Institut" number="2.0240" /> nissaṅgacāraṃ upādāya evaṃ vutto. Sacchikiriyā paccakkhakaraṇaṃ anussavākāraparivitakkādike muñcitvāva sarūpato ārammaṇakaraṇaṃ ‘‘idaṃ ta’’nti yāthāvasabhāvato gahaṇaṃ, sā eva vuttanayena paṭivedhoti <bold>sacchikiriyāpaṭivedho</bold>. Ayampi yassa āvaraṇassa asamucchindanato ñāṇaṃ nirodhaṃ ālambituṃ na sakkoti, tassa samucchindanato taṃ sarūpato vibhāvitameva pavattatīti evaṃ vutto.</paragraph>
    <paragraph line="59"><bold>Bhāvanā</bold> uppādanā vaḍḍhanā ca. Tattha paṭhamamagge uppādanaṭṭhena bhāvanā, dutiyādīsu vaḍḍhanaṭṭhena, ubhayatthāpi vā ubhayaṃ veditabbaṃ. Paṭhamamaggopi hi yathārahaṃ vuṭṭhānagāminiyaṃ pavattaṃ parijānanādiṃ vaḍḍhento pavattoti tatthāpi vaḍḍhanaṭṭhena bhāvanāti sakkā viññātuṃ. Dutiyādīsupi appahīnakilesappahānato puggalantarasādhanato ca uppādanaṭṭhena bhāvanā, sā eva vuttanayena paṭivedhoti <bold>bhāvanāpaṭivedho</bold>. Ayampi yathā ñāṇe pavatte pacchā maggadhammānaṃ sarūpaparicchede sammoho na hoti, tathā <pageBreak edition="Myanmar" number="2.0259" /> pavattiṃ gahetvā vutto. Tiṭṭhantu tāva yathādhigatā maggadhammā, yathāpavattesu phalesupi ayaṃ yathādhigatasaccadhammesu viya vigatasammohova hoti sekkhopi samāno. Tena vuttaṃ – ‘‘diṭṭhadhammo pattadhammo viditadhammo pariyogāḷhadhammo’’ti (mahāva. 27). Yathā cassa dhammā tāsaṃ jotitā yathādhigatasaccadhammāvalambiniyo maggavīthito parato maggaphalapahīnāvasiṭṭhakilesanibbānānaṃ paccavekkhaṇā pavattanti. Dukkhasaccadhammā hi sakkāyadiṭṭhiādayo. Ayañca atthavaṇṇanā <bold>pariññābhisamayenā</bold>tiādīsupi vibhāvetabbā. <bold>Kiccato</bold>ti asammohato. <bold>Nirodhaṃ ārammaṇato</bold>ti ettha ‘‘ārammaṇatopī’’ti pi-saddo luttaniddiṭṭho daṭṭhabbo nirodhepi asammohapaṭivedhassa labbhanato. <bold>Etassā</bold>ti catusaccakammaṭṭhānikassa puggalassa.</paragraph>
    <paragraph line="60"><bold>Paññavāti niddiṭṭho</bold> nippariyāyato paññavantatāya idha adhippetattā. <bold>Pāḷito</bold>ti dhammato. <bold>Atthato</bold>ti aṭṭhakathāto. <bold>Anusandhito</bold>ti tasmiṃ tasmiṃ sutte taṃtaṃanusandhito. <bold>Pubbāparato</bold>ti pubbenāparassa saṃsandanato. Saṅgītikkamena cettha pubbāparatā veditabbā. Taṃtaṃdesanāyameva vā pubbabhāgena aparabhāgassa saṃsandanato. <bold>Viññāṇacarito</bold>ti vijānanacarito vīmaṃsanacarito tepiṭake buddhavacane vicāraṇācāravepullato. <bold>Paññavāti na vattabbo</bold> maggenāgatāya paññāya abhāvato. <bold>Ajja ajjeva arahatta</bold>nti ittaraṃ atikhippamevāti adhippāyo. <bold>Paññavāpakkhaṃ bhajati</bold> sekkhapariyāyasabbhāvato. <bold>Sutte pana paṭivedhova kathito</bold> saccābhisamayavasena āgatattā.</paragraph>
    <paragraph line="61"><bold>Esā</bold>ti anantare vutto ariyapuggalo. <bold>Kammakārakacitta</bold>nti bhāvanākammassa pavattanakacittaṃ <pageBreak edition="Vipassana Research Institut" number="2.0241" />. <bold>Sukhavedanampi vijānātī</bold>ti ko vediyati, kassa vedanā, kiṃkāraṇā vedanā, sopi kassaci abhāvaggahaṇamukhena sukhaṃ vedanaṃ sabhāvato samudayato atthaṅgamato assādato ādīnavato ca yathābhūtaṃ paricchindanto pariggaṇhanto sukhaṃ vedanaṃ vijānāti nāma. Sesapadadvayepi eseva nayo. Yasmā <bold>‘‘satipaṭṭhāne’’</bold>ti iminā satipaṭṭhānakathaṃ upalakkheti. Tāya hi tadattho veditabbo, tasmā taṃsaṃvaṇṇanāyampi (dī. ni. ṭī. 2.380) vuttanayena tassattho veditabbo <pageBreak edition="Myanmar" number="2.0260" />. Kāmañcetaṃ viññāṇaṃ vedanāto aññampi ārammaṇaṃ vijānāti, anantaravāre pana rūpamukhena vipassanābhinivesassa dassitattā idha arūpamukhena dassetuṃ ‘‘sukhantipi vijānātī’’tiādinā niddiṭṭhaṃ, pucchantassa vā ajjhāsayavasena.</paragraph>
    <paragraph line="62"><bold>Saṃsaṭṭhā</bold>ti sampayuttā. Tenāha <bold>‘‘ekuppādādilakkhaṇena saṃyogaṭṭhenā’’</bold>ti. <bold>Visaṃsaṭṭhā</bold>ti vippayuttā. <bold>Bhinditvā</bold>ti aññabhūmikassa aññabhūmidassaneneva vināsetvā, saṃbhinditvā vā. <bold>Saṃsaṭṭhabhāvaṃ pucchatī</bold>ti taṃcittuppādapariyāpannānaṃ pañcaviññāṇānaṃ saṃsaṭṭhabhāvaṃ pucchati. Yadi evaṃ kathaṃ pucchāya avasaro visaṃsaṭṭhabhāvāsaṅkāya eva abhāvato? Na, cittuppādantaragatānaṃ maggapaññāmaggaviññāṇānaṃ vipassanāpaññāvipassanāviññāṇānañca vomissakasaṃsaṭṭhabhāvassa labbhamānattā. <bold>Vinivaṭṭetvā</bold>ti aññamaññato vivecetvā. <bold>Nānākaraṇaṃ dassetuṃ na sakkā</bold>ti idaṃ kevalaṃ saṃsaṭṭhabhāvameva sandhāya vuttaṃ, na sabhāvabhedaṃ, sabhāvabhedato pana nānākaraṇaṃ nesaṃ pākaṭameva. Tenāha <bold>‘‘ārammaṇato vā vatthuto vā uppādato vā nirodhato vā’’</bold>ti. Idāni tameva sabhāvabhedaṃ visayabhedena suṭṭhu pākaṭaṃ katvā dassetuṃ <bold>‘‘tesaṃ tesaṃ panā’’</bold>tiādi vuttaṃ. <bold>Visayo</bold>ti pavattiṭṭhānaṃ issariyabhūmi, yena cittapaññānaṃ tattha tattha pubbaṅgamatā vuccati.</paragraph>
    <paragraph line="63">Kāmañca vipassanāpi paññāvaseneva kiccakārī, maggopi viññāṇasahitova, na kevalo, yathā pana lokiyadhammesu cittaṃ padhānaṃ tatthassa dhorayhabhāvena pavattisabbhāvato. Tathā hi taṃ ‘‘chadvārādhipati rājā’’ti (dha. pa. aṭṭha. 2.181) vuccati, evaṃ lokuttaradhammesu paññā padhānā paṭipakkhavidhamanassa visesato tadadhīnattā. Tathā hi maggadhamme sammādiṭṭhi eva paṭhamaṃ gahitā. Ayañca nesaṃ visayavasena pavattibhedo, tathā ca paññāpanavidhi na kevalaṃ thereheva dassito, apica kho bhagavatāpi dassitoti vibhāvento <bold>‘‘sammāsambuddhopī’’</bold>tiādimāha. Yattha paññā na labbhati, tattha cittavasena pucchane vattabbameva natthi yathā ‘‘kiṃcitto tvaṃ bhikkhū’’tiādīsu (pārā. 132-135). Yattha pana paññā labbhati, tatthāpi cittavasena jotanā hoti yathā – ‘‘ajjhattameva cittaṃ saṇṭhapeti sannisādeti ekodiṃ karoti samādahati (saṃ. ni. 4.332), yasmiṃ samaye kāmāvacaraṃ kusalaṃ <pageBreak edition="Myanmar" number="2.0261" /><pageBreak edition="Vipassana Research Institut" number="2.0242" /> cittaṃ uppannaṃ hotī’’tiādīsu (dha. sa. 1). <bold>Aṭṭhakathāyaṃ</bold> pana lokiyadhammesu cittavasena, lokuttaradhammesu paññāvasena codanaṃ byatirekamukhena dassetuṃ <bold>‘‘katamā te bhikkhu paññā adhigatā’’</bold>tiādi vuttaṃ. Yebhuyyavasena cetaṃ vuttanti daṭṭhabbaṃ. Tathā hi katthaci lokiyadhammā paññāsīsenapi niddisīyanti – ‘‘paṭhamassa jhānassa lābhino kāmasahagatā saññāmanasikārā samudācaranti hānabhāginī paññā’’tiādīsu (paṭi. ma. 1.1). Saññāsīsenapi – ‘‘uddhumātakasaññāti vā sesarūpārūpasaññāti vā ime dhammā ekatthā, udāhu nānatthā’’tiādīsu (pārā. aṭṭha. 45.padabhājanīyavaṇṇanā). Tathā lokuttaradhammāpi katthaci cittasīsena niddisīyanti – ‘‘yasmiṃ samaye lokuttaraṃ cittaṃ bhāvetī’’ti (dha. sa. 277), tathā phassādisīsenapi – ‘‘yasmiṃ samaye lokuttaraṃ phassaṃ bhāveti, vedanaṃ saññaṃ cetanaṃ bhāvetī’’tiādīsu (dha. sa. 277).</paragraph>
    <paragraph line="64"><bold>Catūsu sotāpattiyaṅgesū</bold>ti sappurisasevanā, saddhammassavanaṃ, yonisomanasikāro, dhammānudhammapaṭipattīti imesu catūsu sotāpattimaggassa kāraṇesu. Kāmaṃ cetesu satiādayopi dhammā icchitabbāva tehi vinā tesaṃ asambhavato, tathāpi cettha saddhā visesato kiccakārīti veditabbā. Saddo eva hi sappurise payirupāsati, saddhammaṃ suṇāti, yoniso ca manasi karoti, ariyamaggassa ca anudhammaṃ paṭipajjati, tasmā vuttaṃ <bold>‘‘ettha saddhindriyaṃ daṭṭhabba’’</bold>nti. Iminā nayena sesindriyesupi attho daṭṭhabbo. <bold>Catūsu sammappadhānesū</bold>ti catubbidhasammappadhānabhāvanāya. <bold>Catūsu satipaṭṭhānesū</bold>tiādīsupi eseva nayo. Ettha ca sotāpattiyaṅgesu saddhā viya sammappadhānabhāvanāya vīriyaṃ viya ca satipaṭṭhānabhāvanāya – ‘‘satimā vineyya loke abhijjhādomanassa’’nti (dī. ni. 2.373; ma. ni. 1.106; saṃ. ni. 5.384, 407) vacanato pubbabhāge kiccato sati adhikā icchitabbā. Evaṃ samādhikammikassa samādhi, ‘‘ariyasaccabhāvanā paññābhāvanā’’ti katvā tattha paññā pubbabhāge adhikā icchitabbāti pākaṭoyamattho, adhigamakkhaṇe pana samādhipaññānaṃ viya sabbesampi indriyānaṃ saddhādīnaṃ samarasatāva icchitabbā. Tathā hi <bold>‘‘ettha saddhindriya’’</bold>ntiādinā tattha tattha etthaggahaṇaṃ kataṃ. <bold>Eva</bold>nti yaṃ ṭhānaṃ, taṃ indriyasamattādiṃ paccāmasati. <bold>Savisayasmiṃyevā</bold>ti attano attano visaye <pageBreak edition="Myanmar" number="2.0262" /> eva. <bold>Lokiyalokuttarā dhammā kathitā</bold>ti lokiyadhammā lokuttaradhammā ca tena tena pavattivisesena kathitā. Idaṃ vuttaṃ hoti – saddhāpañcamesu indriyesu saha pavattamānesu tattha tattha visaye saddhādīnaṃ kiccādhikatāya tassa tasseva daṭṭhabbatā vuttā, na sabbesaṃ. Evaṃ aññepi lokiyalokuttarā dhammā yathāsakaṃ visaye pavattivisesavasena bodhitāti.</paragraph>
    <paragraph line="65">Idāni <pageBreak edition="Vipassana Research Institut" number="2.0243" /> saddhādīnaṃ indriyānaṃ tattha tattha atirekakiccataṃ upamāya vibhāvetuṃ <bold>‘‘yathā hī’’</bold>tiādi vuttaṃ. Tatridaṃ upamāsaṃsandanaṃ rājapañcamā sahāyā viya vimuttiparipācakāni pañcindriyāni. Nesaṃ kīḷanatthaṃ ekajjhaṃ vīthiotaraṇaṃ viya indriyānaṃ ekajjhaṃ vipassanāvīthiotaraṇaṃ. Sahāyesu paṭhamādīnaṃ yathāsakageheva vicāraṇā viya saddhādīnaṃ sotāpattiaṅgādīni patvā pubbaṅgamatā. Sahāyesu itaresaṃ tattha tattha tuṇhībhāvo viya sesindriyānaṃ tattha tattha tadanvayatā. Tassa pubbaṅgamabhūtassa indriyassa kiccānugatatā. Na hi tadā tesaṃ sasambhārapathavīādīsu āpādīnaṃ viya kiccaṃ pākaṭaṃ hoti, saddhādīnaṃyeva pana kiccaṃ vibhūtaṃ hutvā tiṭṭhati puretaraṃ tathāpaccayehi cittasantānassa abhisaṅkhatattā. Ettha ca vipassanākammikassa bhāvanā visesato paññuttarāti dassanatthaṃ rājānaṃ nidassanaṃ katvā paññindriyaṃ vuttaṃ. <bold>Itī</bold>tiādi yathādhigatassa atthassa nigamanaṃ.</paragraph>
    <paragraph line="66"><bold>Maggaviññāṇampī</bold>ti ariyamaggasahagataṃ apacayagāmiviññāṇampi. <bold>Tatheva taṃ vijānātī</bold>ti saccadhammaṃ ‘‘idaṃ dukkha’’ntiādinā nayeneva vijānāti ekacittuppādapariyāpannattā maggānukūlattā ca. <bold>Yaṃ vijānātī</bold>ti ettha vijānanapajānanāni vipassanācittuppādapariyāpannāni adhippetāni, na ‘‘yaṃ pajānātī’’ti ettha viya maggacittuppādapariyāpannāti āha <bold>‘‘yaṃ saṅkhāragata’’</bold>ntiādi. <bold>Tathevā</bold>ti ‘‘anicca’’ntiādinā nayena. Ekacittuppādapariyāpannattā vipassanābhāvato ca samānapaccayehi saha pavattikatā <bold>ekuppādatā,</bold> tato eva ekajjhaṃ saheva nirujjhanaṃ <bold>ekanirodhatā,</bold> ekaṃyeva vatthuṃ nissāya pavatti <bold>ekavatthukatā,</bold> ekaṃyeva ārammaṇaṃ ārabbha pavatti <bold>ekārammaṇatā</bold>. Hetumhi cetaṃ karaṇavacanaṃ. Tena ekuppādāditāya saṃsaṭṭhabhāvaṃ sādheti. Anavasesapariyādānañcetaṃ, ito tīhipi sampayuttalakkhaṇaṃ hotiyeva.</paragraph>
    <paragraph line="67"><bold>Maggapaññaṃ</bold><pageBreak edition="Myanmar" number="2.0263" /><bold>sandhāya vuttaṃ,</bold> sā hi ekantato bhāvetabbā, na pariññeyyā, paññāya pana bhāvetabbatāya taṃsampayuttadhammāpi taggatikāva hontīti āha <bold>‘‘taṃsampayuttaṃ panā’’</bold>tiādi. Kiñcāpi vipassanāpaññāya bhāvanāvasena pavattanato taṃsampayuttaviññāṇampi tatheva pavattati, tassa pana pariññeyyabhāvānativattanato pariññeyyatā vuttā. Tenevāha – ‘‘yampi taṃ dhammaṭṭhitiñāṇaṃ, tampi khayadhammaṃ vayadhammaṃ virāgadhammaṃ nirodhadhamma’’nti.</paragraph>
    <paragraph line="68" number="450"><bold>Evaṃ santepī</bold>ti vedanāti evaṃ sāmaññaggahaṇe satipi. <bold>Tebhūmikasammasanacāravedanāvā</bold>ti bhūmittayapariyāpannā, tato eva sammasanañāṇassa gocarabhūtā vedanā eva adhippetā sabrahmacārīnaṃ upakārāvahabhāvena desanāya āraddhattā. Tathā hi vuttaṃ ‘‘caturoghanittharaṇatthikāna’’ntiādi <pageBreak edition="Vipassana Research Institut" number="2.0244" />. Esa nayo paññāyapi. Idha sukhādisaddā tadārammaṇavisayāti imamatthaṃ suttena sādhetuṃ <bold>‘‘rūpañca hī’’</bold>tiādi vuttaṃ. <bold>Ekantadukkha</bold>nti ekanteneva aniṭṭhaṃ, tato eva dukkhamatāya dukkhaṃ. Ārammaṇakaraṇavasena dukkhavedanāya anupatitaṃ, otiṇṇañcāti <bold>dukkhānupatitaṃ, dukkhāvakkantaṃ</bold>. Sukhena anavakkantaṃ abhavissāti yojanā. <bold>Nayida</bold>nti ettha <bold>ida</bold>nti nipātamattaṃ. <bold>Sārajjeyyu</bold>nti sārāgaṃ uppādeyyuṃ. <bold>Sukha</bold>nti sabhāvato ca iṭṭhaṃ. <bold>Sārāgā saṃyujjantī</bold>ti bahalarāgahetu yathārahaṃ dasahipi saṃyojanehi saṃyujjanti. <bold>Saṃyogā saṃkilissantī</bold>ti tathā saṃyuttatāya taṇhāsaṃkilesādivasena saṃkilissanti, vibādhīyanti upatāpīyanti cāti attho. <bold>Ārammaṇa</bold>nti iṭṭhaṃ, aniṭṭhaṃ, majjhattañca ārammaṇaṃ yathākkamaṃ sukhaṃ, dukkhaṃ, adukkhamasukhanti kathitaṃ. Evaṃ avisesena pañcapi khandhe sukhādiārammaṇabhāvena dassetvā idāni vedanā eva sukhādiārammaṇabhāvena dassetuṃ <bold>‘‘apicā’’</bold>tiādi vuttaṃ. Pākatikapacurajanavasenāyaṃ kathitāti katvā <bold>‘‘purimaṃ sukhaṃ vedanaṃ ārammaṇaṃ katvā’’</bold>ti vuttaṃ. Visesalābhī pana anāgatampi sukhaṃ vedanaṃ ārammaṇaṃ karoteva. <bold>Vuttametaṃ</bold> satipaṭṭhānavaṇṇanāyaṃ (dī. ni. aṭṭha. 2.380; ma. ni. aṭṭha. 1.79). Vedanāya hi ārammaṇaṃ vediyantiyā taṃsamaṅgīpuggalo vedetīti vohāramattaṃ hoti.</paragraph>
    <paragraph line="69"><bold>Sabbasaññāyā</bold>ti sabbāyapi catubhūmikasaññāya. <bold>Sabbatthakasaññāyā</bold>ti sabbasmiṃ cittuppāde pavattanakasaññāya. <bold>Vatthe vā</bold>ti <bold>vā</bold>-saddena vaṇṇadhātuṃ saṅgaṇhāti <pageBreak edition="Myanmar" number="2.0264" />. <bold>Pāpento</bold>ti bhāvanaṃ upacāraṃ vā appanaṃ vā upanento. <bold>Uppajjanakasaññāpī</bold>ti ‘‘nīlaṃ rūpaṃ, rūpārammaṇaṃ nīla’’nti uppajjanakasaññāpi.</paragraph>
    <paragraph line="70"><bold>Asabbasaṅgāhikattā</bold>ti sabbesaṃ vedanāsaññāviññāṇānaṃ asaṅgahitattā. <bold>Takkagata</bold>nti suttakantanakatakkamhi, suttavattanakatakkamhi vā veṭhanavasena ṭhitaṃ. <bold>Parivaṭṭakādigata</bold>nti suttaveṭhanaparivaṭṭakādigataṃ. <bold>Vissaṭṭhattāva na gahitā,</bold> yadaggena paññā viññāṇena saddhiṃ sampayogaṃ labhāpitā, tadaggena vedanāsaññāhipi sampayogaṃ labhāpitā evāti. <bold>Tadeva sañjānāti</bold> saṃsaṭṭhabhāvato.</paragraph>
    <paragraph line="71"><bold>Sañjānāti vijānātī</bold>ti ettha ‘‘pajānātī’’ti padaṃ ānetvā vattabbaṃ pajānanavasenapi visesassa vakkhamānattā. <bold>Jānātī</bold>ti ayaṃ saddo ca laddatoyevettha aviseso, atthato pana visesato icchitabbo. Anekatthattā hi dhātūnaṃ tena ākhyātapadena nāmapadena ca vuttamatthaṃ upasaggapadaṃ jotakabhāvena viseseti, na vācakabhāvena. Tenāha <bold>‘‘tassapi jānanatthe viseso veditabbo’’</bold>ti <pageBreak edition="Vipassana Research Institut" number="2.0245" />. Etena saññāviññāṇapaññāpadāni antogadhajānanatthe yathāsakaṃ visiṭṭhavisaye ca niṭṭhānīti dasseti. Tenevāha <bold>‘‘saññā hī’’</bold>tiādi. <bold>Sañjānanamattamevā</bold>ti ettha <bold>matta</bold>-saddena visesanivattiatthena vijānanapajānanākāre nivatteti, <bold>eva</bold>-saddena kadācipi imissā te visesā natthevāti avadhāreti. Tenevāha <bold>‘‘aniccaṃ dukkha’’</bold>ntiādi. Tattha viññāṇakiccampi kātuṃ asakkontī saññā kuto paññākiccaṃ kareyyāti <bold>‘‘lakkhaṇapaṭivedhaṃ pāpetuṃ na sakkoti’’</bold>cceva vuttaṃ, na vuttaṃ ‘‘maggapātubhāva’’nti.</paragraph>
    <paragraph line="72">Ārammaṇe pavattamānaṃ viññāṇaṃ na saññā viya nīlapītādimattasañjānanavasena pavattati, atha kho tattha aññampi tādisaṃ visesaṃ jānantameva pavattatīti āha <bold>‘‘viññāṇa’’</bold>ntiādi. Kathaṃ pana viññāṇaṃ lakkhaṇapaṭivedhaṃ pāpetīti? Paññāya dassitamaggena. Lakkhaṇārammaṇikavipassanāya hi anekavāraṃ lakkhaṇāni paṭivijjhitvā pavattamānāya paguṇabhāvato paricayavasena ñāṇavippayuttacittenapi vipassanā sambhavati, yathā taṃ paguṇassa ganthassa ajjhayane tattha tattha gatāpi vārā <pageBreak edition="Myanmar" number="2.0265" /> na upadhārīyanti. ‘‘Lakkhaṇapaṭivedha’’nti ca lakkhaṇānaṃ ārammaṇakaraṇamattaṃ sandhāya vuttaṃ, na paṭivijjhanaṃ. <bold>Ussakkitvā</bold>ti udayabbayañāṇādiñāṇapaṭipāṭiyā ārabhitvā. <bold>Maggapātubhāvaṃ pāpetuṃ na sakkoti</bold> asambodhasabhāvattā. <bold>Ārammaṇampi sañjānā</bold>ti avabujjhanavaseneva, na sañjānanamattena. Tathā <bold>lakkhaṇapaṭivedhampi pāpeti,</bold> na vijānanamattena, attano pana aññāsādhāraṇena ānubhāvena ussakkitvā maggapātubhāvampi pāpeti.</paragraph>
    <paragraph line="73">Idāni yathāvuttamatthaṃ upamāya vibhāvetuṃ <bold>‘‘yathā hī’’</bold>tiādi vuttaṃ. Tattha <bold>ajātabuddhī</bold>ti asañjātabyavahārabuddhi. <bold>Upabhogaparibhoga</bold>nti upabhogaparibhogārahaṃ, upabhogaparibhogavatthūnaṃ paṭilābhayogganti attho. <bold>Kūṭo</bold>ti kahāpaṇapatirūpako tambakaṃsādimayo. <bold>Cheko</bold>ti mahāsāro. <bold>Karato</bold>ti aḍḍhasāro. <bold>Saṇho</bold>ti mudujātiko samasāro. <bold>Iti</bold>-saddo ādiattho. Tena pādasāraparopādasāraaḍḍhasārādīnaṃ saṅgaho. <bold>Jānanto ca pana naṃ rūpaṃ disvāpi…pe… asukācariyena katotipi jānāti</bold> tathā heraññikaganthassa suggahitattā. <bold>Evameva</bold>ntiādi upamāsaṃsandanaṃ. Saññāvibhāgaṃ akatvā piṇḍavaseneva ārammaṇassa gahaṇato dārakassa kahāpaṇadassanasadisā vuttā. Tathā hi sā yathāupaṭṭhitavisayapadaṭṭhānā vuccati. Viññāṇaṃ ārammaṇe ekaccavisesaggahaṇasamatthabhāvato gāmikapurisakahāpaṇadassanasadisaṃ vuttaṃ. Paññā pana ārammaṇe anavasesāvabodhato heraññikakahāpaṇadassanasadisā vuttā. <bold>Nesa</bold>nti saññāviññāṇapaññānaṃ <pageBreak edition="Vipassana Research Institut" number="2.0246" />. <bold>Viseso</bold>ti sabhāvaviseso. <bold>Duppaṭivijjho</bold> pakatipaññāya. Imināva nesaṃ accantasukhumataṃ dasseti.</paragraph>
    <paragraph line="74"><bold>Ekārammaṇe pavattamānāna</bold>nti ekasmiṃyeva ārammaṇe pavattamānānaṃ. Tena abhinnavisayābhinnakālatādassanena avinibbhogavuttitaṃ vibhāvento duppaṭivijjhataṃyeva ulliṅgeti. <bold>Vavatthāna</bold>nti asaṅkarato ṭhapanaṃ. <bold>Ayaṃ phasso…pe… idaṃ citta</bold>nti nidassanamattametaṃ. <bold>Iti</bold>-saddo vā ādiattho. Tena sesadhammānampi saṅgaho daṭṭhabbo. <bold>Ida</bold>nti arūpīnaṃ dhammānaṃ vavatthānakaraṇaṃ. <bold>Tato</bold>ti yaṃ vuttaṃ tilatelādiuddharaṇaṃ, tato. Yadi dukkarataraṃ, kathaṃ tanti āha <bold>‘‘bhagavā panā’’</bold>tiādi.</paragraph>
    <paragraph line="75" number="451"><bold>Nissaṭenā</bold>ti <pageBreak edition="Myanmar" number="2.0266" /> nikkhantena ataṃsambandhena. <bold>Pariccattenā</bold>ti pariccattasadisena paccayabhāvānupagamanena paccayuppannasambandhābhāvato. <bold>Nissakkavacanaṃ</bold> apādānadīpanato. <bold>Karaṇavacanaṃ</bold> kattuatthadīpanato. Kāmāvacaramanoviññāṇaṃ na niyamato ‘‘idaṃ nāma pañcadvārikāsambandhā’’ti sakkā vattuṃ, rūpāvacaraviññāṇaṃ pana na tathāti, tasseva pañcahi indriyehi nissaṭatā vuttāti āha <bold>‘‘rūpāvacaracatutthajjhānacittenā’’</bold>ti. Catutthajjhānaggahaṇaṃ tasseva arūpāvacarassa padaṭṭhānabhāvato. <bold>Parisuddhenā</bold>ti visesato asaṃkilesikattāva. Tañhi vigatūpakkilesatāya visesato parisuddhaṃ. Tenāha <bold>‘‘nirupakkilesenā’’</bold>ti. <bold>Jānitabbaṃ neyyaṃ,</bold> saparasantānesu idaṃ atisayaṃ jānitabbato bujjhitabbaṃ bodhetabbaṃ vāti attho. <bold>Neyya</bold>nti vā attano santāne netabbaṃ pavattetabbanti attho. Tenāha <bold>‘‘nibbattetuṃ sakkā hoti. Ettha ṭhitassa hi sā ijjhatī’’</bold>ti. <bold>Pāṭiyekka</bold>nti visuṃ visuṃ, anupadadhammavasenāti attho. <bold>Abhinivesābhāvato</bold>ti vipassanābhinivesassa asambhavato. <bold>Kalāpato nayato</bold>ti kalāpasammasanasaṅkhātato nayavipassanato. <bold>Bhikkhuno</bold>ti sāvakassa. Sāvakasseva hi tatra anupadadhammavipassanā na sambhavati, na satthu. Tenāha <bold>‘‘tasmā’’</bold>tiādi. <bold>Vissajjesī</bold>ti tappaṭibaddhachandarāgappahānena pajahati.</paragraph>
    <paragraph line="76"><bold>Hatthagatattā</bold>ti hatthagatasadisattā, āsannattāti attho. Yadā hi lokanātho bodhimūle aparājitapallaṅke nisinno – ‘‘kicchaṃ vatāyaṃ loko āpanno’’tiādinā (dī. ni. 2.57; saṃ. ni. 2.4, 10) paṭiccasamuppādamukhena vipassanābhinivesaṃ katvā adhigantabbasabbaññutaññāṇānurūpaṃ chattiṃsakoṭisahassamukhena mahāvajirañāṇaṃ nāma mahābodhisattasammasanaṃ pavattento anekākārasamāpattidhammasammasane anupadameva nevasaññānāsaññāyatanadhammepi <pageBreak edition="Vipassana Research Institut" number="2.0247" /> aparāparaṃ sammasi. Tenāha <bold>‘‘bhagavā panā’’</bold>tiādi. <bold>Paropaññāsā</bold>ti dvepaññāsaṃ. Kāmañcettha keci dhammā vedanādayo phassapañcamakādīsu vuttāpi jhānakoṭṭhāsādīsupi saṅgahitā, taṃtaṃpaccayabhāvavisiṭṭhena pana atthavisesena dhammantarāni viya hontīti evaṃ vuttaṃ. Tathā hi lokuttaracittuppādesu navindriyatā vuccati. <bold>Aṅguddhārenā</bold>ti tattha labbhamānajhānaṅgabojjhaṅgamaggaṅgānaṃ uddharaṇena. <bold>Aṅga</bold>-saddo <pageBreak edition="Myanmar" number="2.0267" /> vā koṭṭhāsapariyāyo, tasmā <bold>aṅguddhārenā</bold>ti phassapañcamakādikoṭṭhāsānaṃ samuddharaṇena. <bold>Yāvatā saññāsamāpattiyo</bold>ti yattakā saññāsahagatā jhānasamāpattiyo, tāhi vuṭṭhāya adhigandhabbattā tāvatikā veneyyānaṃ <bold>aññāpaṭivedho</bold> arahattasamadhigamo.</paragraph>
    <paragraph line="77"><bold>Dassanapariṇāyakaṭṭhenā</bold>ti andhassa yaṭṭhikoṭiṃ gahetvā maggadesako viya dhammānaṃ yathāsabhāvadassanasaṅkhātena pariṇāyakabhāvena. Yathā vā so tassa cakkhubhūto, evaṃ sattānaṃ paññā. Tenāha <bold>‘‘cakkhubhūtāya paññāyā’’</bold>ti. Samādhisampayuttā paññā <bold>samādhipaññā</bold>. Samādhi cettha āruppasamādhīti vadanti, sammasanapayogo pana koci jhānasamādhīti yuttaṃ. Vipassanābhūtā paññā <bold>vipassanāpaññā</bold>. Samādhipaññāya antosamāpattiyaṃ <bold>kiccato pajānāti,</bold> ‘‘samāhito yathābhūtaṃ pajānātī’’ti pana vacanato (saṃ. ni. 3.5; 4.99-100; 3.5.1071-1072; netti. 40; mi. pa. 2.1.14) <bold>asammohato pajānāti</bold>. Tattha <bold>kiccato</bold>ti gocarajjhatte ārammaṇakaraṇakiccato. <bold>Asammohato</bold>ti sampayuttadhammesu sammohavidhamanato yathā pītipaṭisaṃvedanādīsu. <bold>Kimatthiyā</bold>ti kiṃpayojanāti āha <bold>‘‘ko etissā attho’’</bold>ti. <bold>Abhiññeyye dhamme</bold>ti yāthāvasarasalakkhaṇāvabodhavasena abhimukhaṃ ñeyye jānitabbe khandhāyatanādidhamme. <bold>Abhijānātī</bold>ti salakkhaṇato sāmaññalakkhaṇato ca abhimukhaṃ avirajjhanavasena jānāti. Etena ñātapariññābyāpāramāha. <bold>Pariññeyye</bold>ti aniccātipi dukkhātipi anattātipi paricchijja jānitabbe. <bold>Parijānātī</bold>ti ‘‘yaṃ kiñci rūpaṃ…pe… aniccaṃ khayaṭṭhenā’’tiādinā (paṭi. ma. 1.48) paricchinditvā jānāti. Iminā tīraṇapariññābyāpāramāha. <bold>Pahātabbe dhamme</bold>ti niccasaññādike yāva arahattamaggavajjhā sabbe pāpadhamme. <bold>Pajahati</bold> pakaṭṭhato jahati, vikkhambheti ceva samucchindati cāti attho. Iminā pahānapariññābyāpāramāha. Sā panesā paññā lokiyāpi tippakārā lokuttarāpi, tāsaṃ visesaṃ sayamevāha. <bold>Kiccato</bold>ti abhijānanavasena ārammaṇakiccato. <bold>Asammohato</bold>ti yathābalaṃ abhiññeyyādīsu sammohavidhamanato. Nibbānamārammaṇaṃ katvā pavattanato abhiññeyyādīsu vigatasammohato evāti āha <bold>‘‘lokuttarā asammohato’’</bold>ti.</paragraph>
    <paragraph line="78" number="452"> Kammassakatā <pageBreak edition="Myanmar" number="2.0268" /><pageBreak edition="Vipassana Research Institut" number="2.0248" /> sammādiṭṭhi ca vaṭṭanissitattā idha nādhippetā, vivaṭṭakathā hesāti vuttaṃ <bold>‘‘vipassanāsammādiṭṭhiyā ca maggasammādiṭṭhiyā cā’’</bold>ti. <bold>Parato ghoso</bold>ti parato satthuto, sāvakato vā labbhamāno dhammaghoso. Tenāha <bold>‘‘sappāyadhammassavana’’</bold>nti. Tañhi sammādiṭṭhiyā paccayo bhavituṃ sakkoti, na yo koci paratoghoso. <bold>Upāyamanasikāro</bold>ti yena nāmarūpapariggahādi sijjhati, tādiso pathamanasikāro. Ayañca sammādiṭṭhiyā paccayoti niyamapakkhiko, na sabbasaṃgāhakoti dassento <bold>‘‘paccekabuddhānaṃ panā’’</bold>tiādimāha. <bold>Yonisomanasikārasmiṃyevā</bold>ti avadhāraṇena paratoghosameva nivatteti, na padaṭṭhānavisesaṃ paṭiyogīnivattanatthattā eva-saddassa.</paragraph>
    <paragraph line="79"><bold>Laddhupakārā</bold>ti (a. ni. ṭī. 3.5.25) yathārahaṃ nissayādivasena laddhapaccayā. Vipassanāsammādiṭṭhiyā anuggahitabhāvena gahitattā maggasammādiṭṭhīsu ca <bold>arahattamaggasammādiṭṭhi,</bold> anantarassa hi vidhi, paṭisedho vā. Aggaphalasamādhimhi tapparikkhāradhammesuyeva ca kevalo cetopariyāyo niruḷhoti <bold>sammādiṭṭhīti arahattamaggasammādiṭṭhi. Phalakkhaṇe</bold>ti anantare kālantare cāti duvidhe phalakkhaṇe. Paṭippassaddhivasena sabbasaṃkilesehi ceto vimuccati etāyāti <bold>cetovimutti,</bold> aggaphalapaññaṃ ṭhapetvā avasesā phaladhammā. Tenāha <bold>‘‘cetovimutti phalaṃ assā</bold>ti. <bold>Cetovimuttisaṅkhātaṃ phalaṃ ānisaṃso’’</bold>ti, sabbasaṃkilesehi cetaso vimuccanasaṅkhātaṃ paṭippassambhanasaññitaṃ pahānaṃ phalaṃ ānisaṃso cāti yojanā. Idha ca cetovimutti-saddena pahānamattaṃ gahitaṃ, pubbe pahāyakadhammā, aññathā phaladhammā eva ānisaṃsoti gayhamāne punavacanaṃ niratthakaṃ siyā.</paragraph>
    <paragraph line="80"><bold>Paññāvimuttiphalānisaṃsā</bold>ti etthāpi evameva attho veditabbo. Sammāvācākammantājīvā sīlasabhāvattā visesato samādhissa upakārā, tathā sammāsaṅkappo jhānasabhāvattā. Tathā hi so ‘‘appanā’’ti niddiṭṭho. Sammāsatisammāvāyāmā pana samādhipakkhiyā evāti āha <bold>‘‘avasesā dhammā cetovimuttīti veditabbā’’</bold>ti. <bold>Catupārisuddhisīla</bold>nti ariyamaggādhigamassa padaṭṭhānabhūtaṃ catupārisuddhisīlaṃ. <bold>Sutā</bold>dīsupi eseva nayo. Attano cittappavattiārocanavasena saha kathanaṃ saṃkathā, saṃkathāva <pageBreak edition="Myanmar" number="2.0269" /><bold>sākacchā</bold>. Idha pana kammaṭṭhānapaṭibaddhāti āha <bold>‘‘kammaṭṭhāne…pe… kathā’’</bold>ti. Tattha kammaṭṭhānassa ekavāraṃ vīthiyā appaṭipajjanaṃ khalanaṃ, anekavāraṃ pakkhalanaṃ, tadubhayassa vicchedanīkathā <bold>khalanapakkhalanachedanakathā. Pūrentassā</bold>ti vivaṭṭanissitaṃ katvā pālentassa brūhentassa ca. <bold>Suṇantassā</bold>ti ‘‘yathāuggahitakammaṭṭhānaṃ phātiṃ gamissatī’’ti <pageBreak edition="Vipassana Research Institut" number="2.0249" /> evaṃ suṇantassa. Teneva hi <bold>‘‘sappāyadhammassavana’’</bold>nti vuttaṃ. <bold>Kammaṃ karontassā</bold>ti bhāvanānuyogakammaṃ karontassa.</paragraph>
    <paragraph line="81">Pañcasupi ṭhānesu <bold>anta</bold>-saddo hetuatthajotano daṭṭhabbo. Evañhi <bold>‘‘yathā hī’’</bold>tiādinā vuccamānā ambupamā ca yujjeyya. <bold>Udakakoṭṭhaka</bold>nti ālavālaṃ. <bold>Thiraṃ katvā bandhatī</bold>ti asithilaṃ daḷhaṃ nātimahantaṃ nātikhuddakaṃ katvā yojeti. <bold>Thiraṃ karotī</bold>ti udakasiñcanakāle tato tato vissaritvā udakassa anikkhamanatthaṃ ālavālaṃ thirataraṃ karoti. <bold>Sukkhadaṇḍako</bold>ti tasseva ambagacchakassa sukkho sākhāsīsako. <bold>Kipillikapuṭo</bold>ti tambakipillikakuṭajaṃ. <bold>Khaṇitti</bold>nti kudālaṃ. <bold>Koṭṭhakabandhanaṃ viya sīlaṃ</bold> sammādiṭṭhiyā vaḍḍhanupāyassa mūlabhāvato. <bold>Udakasiñcanaṃ viya dhammassavanaṃ</bold> bhāvanāya paribrūhanato. <bold>Mariyādāya thirabhāvakaraṇaṃ viya samatho</bold> yathāvuttabhāvanādhiṭṭhānāya sīlamariyādāya daḷhabhāvāpādanato. Samāhitassa hi sīlaṃ thirataraṃ hoti. <bold>Samīpe valliādīnaṃ haraṇaṃ viya kammaṭṭhāne khalanapakkhalanacchedanaṃ</bold> ijjhitabbabhāvanāya vibandhāpanayanato. <bold>Mūlakhaṇanaṃ viya sattannaṃ anupassanānaṃ bhāvanā</bold> tassā vibandhassa mūlakānaṃ taṇhāmānadiṭṭhīnaṃ palikhaṇanato. Ettha ca yasmā suparisuddhasīlassa kammaṭṭhānaṃ anuyuñjantassa sappāyadhammassavanaṃ icchitabbaṃ, tato yathāsute atthe sākacchāsamāpajjanaṃ, tato kammaṭṭhānavisodhanena samathanipphatti, tato samāhitassa āraddhavipassakassa vipassanāpāripūri. Paripuṇṇavipassano maggasammādiṭṭhiṃ paribrūhetīti evametesaṃ aṅgānaṃ paramparāya sammukhā ca anuggaṇhanato ayamānupubbī kathitāti veditabbaṃ.</paragraph>
    <paragraph line="82" number="453"><bold>Idha kiṃ pucchatī</bold>ti idha evaṃ arahattaphalaṃ pāpitāya desanāya ‘‘kati panāvuso, bhavā’’ti bhavaṃ pucchanto kīdisaṃ anusandhiṃ upādāya pucchatīti attho. Teneva hi <bold>‘‘mūlameva gato anusandhī’’</bold>ti vatvā adhippāyaṃ <pageBreak edition="Myanmar" number="2.0270" /> pakāsento <bold>‘‘duppañño’’</bold>tiādimāha. <bold>Duppañño</bold>ti hi idha appaṭividdhasacco adhippeto, na jaḷo eva. <bold>Kāmabhavo</bold>tiādīsu kammopapattibhedato duvidhopi bhavo adhippetoti dassento <bold>‘‘kāmabhavūpagaṃ kamma’’</bold>ntiādimāha. Tattha yaṃ vattabbaṃ, taṃ <bold>visuddhimagge</bold><bold>taṃsaṃvaṇṇanāyaṃ</bold> (visuddhi. 2.647; visuddhi. mahāṭī. 2.646-647) vuttanayena veditabbaṃ. <bold>Punabbhavassā</bold>ti punappunaṃ aparāparaṃ bhavanato jāyanato punabbhavoti laddhanāmassa vaṭṭapabandhassa. Tenāha <bold>‘‘idha vaṭṭaṃ pucchissāmī’’</bold>ti. <bold>Abhinibbattī</bold>ti bhavayonigatiādivasena nibbatti. <bold>Tahiṃ tahiṃ</bold> tasmiṃ tasmiṃ bhavādike. <bold>Abhinandanā</bold>ti taṇhāabhinandanahetu. <bold>Gamanāgamanaṃ hotīti</bold>ādinā bhavādīsu sattānaṃ aparāparaṃ cutipaṭisandhiyo dasseti. <bold>Khayanirodhenā</bold>ti accantakhayasaṅkhātena anuppādanirodhena. <bold>Ubhayametaṃ na vattabbaṃ</bold> pahānābhisamayabhāvanābhisamayānaṃ <pageBreak edition="Vipassana Research Institut" number="2.0250" /> accāsannakālattā. Vattabbaṃ taṃ hetuphaladhammūpacāravasena. Yathā hi padīpujjalanahetuko andhakāravigamo, evaṃ vijjuppādahetuko avijjānirodho, hetuphaladhammā ca samānakālāpi pubbāparakālā viya voharīyanti yathā – ‘‘cakkhuñca paṭicca rūpe ca uppajjati cakkhuviññāṇa’’nti (ma. ni. 1.204, 400; ma. ni. 3.420, 425, 426; saṃ. ni. 2.43-45; 2.4.60; kathā. 465, 467) paccayapaccayuppannakiriyā. <bold>Gamanaṃ upacchijjati</bold> idha kāmabhave parinibbānena. <bold>Āgamanaṃ upacchijjati</bold> tattha rūpārūpesu parinibbānena. <bold>Gamanāgamanaṃ upacchijjati</bold> sabbaso aparāparuppattiyā abhāvato.</paragraph>
    <paragraph line="83" number="454"> Vivaṭṭakathāya parato jotitaṃ paṭhamaṃ jhānaṃ vivaṭṭaṃ patvā ṭhitassa ukkaṭṭhaniddesena ubhatobhāgavimuttassa nirodhasādhakaṃ vibhāvituṃ yuttanti āha <bold>‘‘katamaṃ panāvusoti idha kiṃ pucchatī’’</bold>tiādi. Tathā hi anantaraṃ nirodhasamāpajjanakena bhikkhunā jānitabbāni paṭhamassa jhānassa sampayogapahānaṅgāni pucchitāni. <bold>Aṅgavavatthāna</bold>nti jhānaṅgavavatthānaṃ. <bold>Koṭṭhāsaparicchedo</bold>ti tattha labbhamānaphassapañcamakādidhammakoṭṭhāsaparicchedo jānitabbo. Imasmiṃ jhāne ettakā dhammā saṃvijjanti, ettakā nirodhitāti jānitabbaṃ. <bold>Upakārānupakārāni aṅgānī</bold>ti nirodhasamāpattiyā upakārāni ca anupakārāni ca aṅgāni. Nirodhasamāpattiyā hi soḷasahi ñāṇacariyāhi navahi samādhicariyāhi ca pattabbattā taṃtaṃñāṇassa samādhicariyāhi samatikkamitabbā dhammā anupakārakaṅgāni, samatikkamakā <pageBreak edition="Myanmar" number="2.0271" /> upakārakaṅgāni. Tesañhi vasena yathānupubbaṃ upasantupasantaoḷārikabhāvāya bhavaggasamāpattiyā saṅkhārāvasesasukhumataṃ pattā cittacetasikā yathāparicchinnaṃ kālaṃ nirujjhanti, appavattiṃ gacchanti. <bold>Tassā</bold>ti nirodhassa. <bold>Anantarapaccaya</bold>nti anantarapaccayasadisaṃ. Na hi nirodhassa koci dhammo anantarapaccayo nāma atthi. Yañhi tadā cittacetasikānaṃ tathā nirujjhanaṃ, taṃ yathāvuttapubbābhisaṅkhārahetukāya nevasaññānāsaññāyatanasamāpattiyā ahosīti sā tassa anantarapaccayo viya hotīti taṃ vuttaṃ. <bold>Cha samāpattiyo</bold>ti suttantanayena vuttasuttantapiṭakasaṃvaṇṇanāti katvā. ‘‘Satta samāpattiyo’’ti pana vattabbaṃ, aññathā idaṃ ‘‘caturaṅgika’’nti na vattabbaṃ siyā. <bold>Nayaṃ vā dassetvā</bold>ti ādiantadassanavasena nayadassanaṃ katvā.</paragraph>
    <paragraph line="84" number="455"> Evaṃ nirodhassa pādakaṃ vibhāvetvā idāni antonirodhe anupabandhabhāvato pañcannaṃ pasādānaṃ paccayapucchane paṭhamaṃ tāva te sarūpato āveṇikato āveṇikavisayato paṭissaraṇato ca pucchanavasena pāḷi pavattāti dassento <bold>‘‘viññāṇanissaye pañca pasāde pucchanto’’</bold>ti <pageBreak edition="Vipassana Research Institut" number="2.0251" /> āha. <bold>Gocaravisaya</bold>nti ettha kāmaṃ tabbahulacāritāpekkhaṃ gocaraggahaṇaṃ, anaññatthabhāvāpekkhaṃ visayaggahaṇanti attheva gocaravisayabhāvānaṃ viseso, vivariyamānaṃ pana ubhayampi ārammaṇasabhāvamevāti āha <bold>‘‘gocarabhūtaṃ visaya’’</bold>nti. <bold>Ekekassā</bold>ti eko ekassa, añño aññassāti attho. Aññattho hi ayaṃ <bold>eka</bold>-saddo ‘‘ittheke abhivadantī’’tiādīsu (ma. ni. 3.27) viya. <bold>Sace hī</bold>tiādi abhūtaparikappanavacanametaṃ. Tattha <bold>samodhānetvā</bold>ti ekajjhaṃ katvā. <bold>Vināpi mukhenā</bold>tiādinā atthasallāpikanidassanaṃ nāma dasseti. Yathā viññāṇādhiṭṭhitameva cakkhu rūpaṃ passati, na kevalaṃ, evaṃ cakkhunissayameva viññāṇaṃ taṃ passati, na itaranti āha <bold>‘‘cakkhupasāde upanehī’’</bold>ti. Tena tesaṃ tattha saṃhaccakāritaṃ dasseti. <bold>Yadi vā nīlaṃ yadi vā pītaka</bold>nti idaṃ nīlapītādisabhāvajānanamattaṃ sandhāyāha. <bold>Nīlaṃ pītaka</bold>nti pajānanaṃ cakkhuviññāṇassa nattheva avikappakabhāvato. <bold>Etesaṃ</bold> cakkhuviññāṇādīnaṃ. Nissayasīsena nissitapucchā hesā, evañhi visayānubhavanacodanā samatthitā hoti. Tenāha <bold>‘‘cakkhuviññāṇaṃ hī’’</bold>tiādi. Yathāsakaṃ visayaṃ rajjanādivasena anubhavituṃ <pageBreak edition="Myanmar" number="2.0272" /> asamatthāni cakkhuviññāṇādīni, tattha samatthatāyeva ca natthi, na kiñci atthato paṭisarantāni viya hontīti vuttaṃ <bold>‘‘kiṃ etāni paṭisarantī’’</bold>ti. <bold>Javanamano paṭisaraṇa</bold>nti pañcadvārikaṃ itarañca sādhāraṇato vatvā puna yāya’ssa rajjanādipavattiyā paṭisaraṇatā, sā savisesā yattha labbhati, taṃ dassento <bold>‘‘manodvārikajavanamano vā’’</bold>ti āha. <bold>Etasmiṃ pana dvāre</bold>ti cakkhudvāre javanaṃ rajjati vā dussati vā muyhati vā, yato tattha aññāṇādiasaṃvaro pavattati.</paragraph>
    <paragraph line="85"><bold>Tatrā</bold>ti tasmiṃ javanamanasseva paṭisaraṇabhāve. <bold>Dubbalabhojakā</bold>ti hīnasāmatthiyā rājabhoggā. Sevakānaṃ gaṇanāya yojitadivase labbhamānakahāpaṇo <bold>yuttikahāpaṇo</bold>. Andubandhanena baddhassa vissajjanena labbhamānakahāpaṇo <bold>bandhakahāpaṇo</bold>. Kiñci paharante mā paharantūti paṭikkhipato dātabbadaṇḍo <bold>māpahārakahāpaṇo</bold>. So sabbopi parittakesu gāmikamanussesu tathā labbhamāno ettako hotīti āha <bold>‘‘aṭṭhakahāpaṇo vā’’</bold>tiādi. <bold>Satavatthuka</bold>nti satakarīsavatthukaṃ. Esa nayo sesapadadvayepi. <bold>Tatthā</bold>tiādi upamāsaṃsandhanaṃ, taṃ suviññeyyameva.</paragraph>
    <paragraph line="86" number="456"><bold>Antonirodhasmiṃ pañca pasāde</bold>ti nirodhasamāpannassa pavattamāne pañca pasāde. <bold>Kiriyamayapavattasmi</bold>nti javanādikiriyānibbattakadhammappavattiyaṃ. <bold>Balavapaccayā hontī</bold>ti pacchājātavippayuttaatthiavigatapaccayehi paccayā honti, upatthambhakabhāvena balavapaccayā honti. <bold>Jīvitindriyaṃ paṭiccā</bold>ti indriyaatthiavigatapaccayavasena paccayabhūtaṃ jīvitindriyaṃ paṭicca <pageBreak edition="Vipassana Research Institut" number="2.0252" /> pañcavidhopi pasādo tiṭṭhati. <bold>Jīvitindriyena vinā na tiṭṭhati</bold> jīvitindriyarahitassa kammasamuṭṭhānarūpakalāpassa abhāvato. <bold>Tasmā</bold>ti yasmā anupālanalakkhaṇena jīvitena anupālitā eva usmā pavattati, na tena ananupālitā, tasmā usmā āyuṃ paṭicca tiṭṭhati. <bold>Jālasikhaṃ paṭicca ābhā paññāyatī</bold>ti jālasikhāsaṅkhātabhūtasaṅghātaṃ saheva pavattamānaṃ nissāya ‘‘ābhā’’ti laddhanāmā vaṇṇadhātu ‘‘ujjalati, andhakāraṃ vidhamati, rūpagatāni ca vidaṃsetī’’tiādīhi pakārehi ñāyati. <bold>Taṃ ālokaṃ paṭiccā</bold>ti taṃ vuttappakāraṃ ālokaṃ paccayaṃ labhitvā. <bold>Jālasikhā paññāyatī</bold>ti ‘‘appikā, mahatī, uju, kuṭilā’’tiādinā pākaṭā hoti.</paragraph>
    <paragraph line="87"><bold>Jālasikhā</bold><pageBreak edition="Myanmar" number="2.0273" /><bold>viya kammajatejo</bold> nissayabhāvato. <bold>Āloko viya jīvitindriyaṃ</bold> tannissitabhāvato. Idāni upamopamitabbānaṃ sambandhaṃ dassetuṃ <bold>‘‘jālasikhā hī’’</bold>tiādi vuttaṃ. <bold>Ālokaṃ gahetvāva uppajjatī</bold>ti iminā yathā jālasikhāya saheva āloko uppajjati, evaṃ kammajusmanā saheva jīvitindriyaṃ uppajjatīti dasseti. Jālasikhāsannissayo tassā satiyeva honto āloko tāya uppādito viya hotīti āha <bold>‘‘attanā janitaālokenevā’’</bold>ti. Usmā nāmettha kammasamuṭṭhānā tejodhātu tannissitañca jīvitindriyaṃ tadanupālakañcāti āha <bold>‘‘kammajamahābhūtasambhavena jīvitindriyena usmāya anupālana’’</bold>nti. Na kevalaṃ khaṇaṭṭhitiyā eva, atha kho pabandhānupacchedassapi jīvitindriyaṃ kāraṇanti āha <bold>‘‘vassasatampi kammajatejapavattaṃ pāletī’’</bold>ti. Usmā āyuno paccayo honto sesabhūtasahito eva hotīti āha <bold>‘‘mahābhūtānī’’</bold>ti. Tathā āyupi sahajātarūpaṃ pālentameva usmāya paccayo hotīti vuttaṃ <bold>‘‘mahābhūtāni pāletī’’</bold>ti.</paragraph>
    <paragraph line="88" number="457"> Āyu eva indriyapaccayādivasena sahajātadhammānaṃ anupālanavasena saṅkharaṇato <bold>āyusaṅkhāro</bold>. Bahuvacananiddeso pana anekasatasahassabhedesu rūpakalāpesu pavattiyā anekabhedanti katvā. Ārammaṇarasaṃ anubhavantīti <bold>vedaniyā</bold> yathā ‘‘niyyānikā’’ti. Tenāha <bold>‘‘vedanā dhammāvā’’</bold>ti. Sukhādibhedabhinnattā bahuvacananiddeso. Imesaṃ āyusaṅkhāravedanānaṃ ekantanirodhaṃ samāpannassa maraṇena bhavitabbaṃ vedanāya niruddhattā. Āyusaṅkhārānaṃ tathā aniruddhattā nirodhassa samāpajjanameva na siyā, kuto vuṭṭhānaṃ. Tena vuttaṃ pāḷiyaṃ ‘‘te ca hāvuso’’tiādi. <bold>Vuṭṭhānaṃ paññāyati</bold> saññāvedanādīnaṃ uppattiyā. Idāni tamatthaṃ vitthārato upamāya vibhāvetuṃ <bold>‘‘yo hī’’</bold>tiādi vuttaṃ. <bold>Ukkaṇṭhitvā</bold>ti nānārammaṇāpātato nibbinditvā. <bold>Yathāparicchinnakālavasenā</bold>ti yathāparicchinne kāle sampatte. <bold>Rūpajīvitindriyapaccayā</bold>ti indriyapaccayabhūtā <pageBreak edition="Vipassana Research Institut" number="2.0253" />. <bold>Jālāpavattaṃ viya arūpadhammā</bold> tejussadabhāvato visayobhāsanato ca. Udakappahāro viya nirodhasamāpattiyā pubbābhisaṅkhāro. <bold>Pihitaaṅgārā viya rūpajīvitindriyaṃ</bold> usmāmattatāya anobhāsanato <pageBreak edition="Myanmar" number="2.0274" />. <bold>Yathāparicchinnakālāgamana</bold>nti yathāparicchinnakālassa upagamanaṃ. Anurūpapattivaseneva <bold>rūpapavatti</bold>ggahaṇaṃ. <bold>Imaṃ rūpakāyaṃ jahantī</bold>ti imasmā rūpakāyā kaḷevarā vigacchanti nappavattanti.</paragraph>
    <paragraph line="89">Kāyena saṅkharīyantīti <bold>kāyasaṅkhārā</bold> tappaṭibaddhavuttitāya. Vācaṃ saṅkharontīti <bold>vacīsaṅkhārā</bold>. Vitakketvā vicāretvā hi vācaṃ bhindati katheti. Cittena saṅkharīyantīti <bold>cittasaṅkhārā</bold> tappaṭibaddhavuttito. Cittasaṅkhāranirodhacodanāya rūpanirodho viya cittanirodho acodito tesaṃ tato aññattāti na cittasampayuttanirodho ekantiko vitakkādinirodhe tadabhāvato. Yaṃ pana vuttaṃ ‘‘vācā aniruddhā hotī’’ti, tampi na. Vācaṃ saṅkharontīti hi vacīsaṅkhārā, tesu niruddhesu kathaṃ vācāya anirodho. Cittaṃ pana niruddhesupi cittasaṅkhāresu tehi anabhisaṅkhatattā vitakkādinirodho viya pavattatiyevāti ayamettha parassa adhippāyo. Ānantariyakammaṃ kataṃ bhaveyya, cittassa aniruddhattā taṃ nissāya ca rūpadhammānaṃ anapagatattā te jīvanti eva nāmāti. <bold>Byañjane abhinivesaṃ akatvā</bold>ti ‘‘cittasaṅkhārā niruddhā’’ti vacanato teva niruddhā, na cittanti evaṃ neyyatthaṃ suttaṃ ‘‘nītattha’’nti abhinivesaṃ akatvā. <bold>Ācariyānaṃ naye ṭhatvā</bold>ti paramparāgatānaṃ ācariyānaṃ adhippāye ṭhatvāti attho. <bold>Upaparikkhitabbo</bold>ti suttantarāgamato suttantarapadassa aviparīto attho vīmaṃsitabbo. Yathā hi ‘‘asaññabhavo’’ti vacanato ‘‘saññāva tattha natthi, itare pana cittacetasikā santī’’ti ayamettha attho na gayhati. Yathā ca ‘‘nevasaññānāsaññāyatana’’nti vacanato ‘‘saññāva tattha tādisī, na phassādayo’’ti ayamettha attho na gayhati saññāsīsena desanāti katvā, evamidhāpi ‘‘cittasaṅkhārā niruddhā’’ti, ‘‘saññāvedayitanirodho’’ti ca desanāsīsameva. Sabbepi pana cittacetasikā tattha nirujjhantevāti ayamettha aviparīto attho veditabbo, tathāpubbābhisaṅkhārena sabbesaṃyeva cittacetasikānaṃ tattha nirujjhanato. Etena yaṃ pubbe ‘‘aññattā, tadabhāvato’’ti ca yuttivacanaṃ, tadayuttaṃ adhippāyānavabodhatoti dassitaṃ hoti. Tenāha <bold>‘‘attho hi paṭisaraṇaṃ, na byañjana’’</bold>nti.</paragraph>
    <paragraph line="90"><bold>Upahatānī</bold>ti <pageBreak edition="Myanmar" number="2.0275" /> bādhitāni. <bold>Makkhitānī</bold>ti dhaṃsitāni. Ārammaṇaghaṭṭanāya indriyānaṃ kilamatho cakkhunā bhāsurarūpasukhumarajadassanena vibhāvetabbo. Tathā hi uṇhakāle purato aggimhi <pageBreak edition="Vipassana Research Institut" number="2.0254" /> jalante kharassare ca paṇave ākoṭite akkhīni bhedāni viya na sahanti sotāni ‘‘sikharena viya abhihaññantī’’ti vattāro honti.</paragraph>
    <paragraph line="91" number="458"> Rūpāvacaracatutthajjhānameva rūpavirāgabhāvanāvasena pavattaṃ arūpajjhānanti nevasaññānāsaññāyatanaṃ vissajjento dhammasenāpati ‘‘sukhassa ca pahānā’’tiādinā vissajjesi. Apagamanena vigamena paccayā <bold>apagamanapaccayā</bold> sukhādippahānāni. <bold>Adhigamapaccayā</bold> pana kasiṇesu rūpāvacaracatutthajjhānaṃ heṭṭhimā tayo ca āruppā. Na hi sakkā tāni anadhigantvā nevasaññānāsaññāyatanamadhigantuṃ. <bold>Nirodhato vuṭṭhānakaphalasamāpatti</bold>nti nirodhato vuṭṭhānabhūtaṃ aniccānupassanāsamudāgataphalasamāpattiṃ. Sā hi ‘‘animittā cetovimuttī’’ti vuccati. Yathā samathanissando abhiññā, mettākaruṇāmuditābrahmavihāranissando upekkhābrahmavihāro, kasiṇanissando āruppā, samathavipassanānissando nirodhasamāpatti, evaṃ vipassanāya nissandaphalabhūtaṃ sāmaññaphalanti āha <bold>‘‘vipassanānissandāya phalasamāpattiyā’’</bold>ti. Ārammaṇā nāma sārammaṇadhammānaṃ visesato uppattinimittanti āha <bold>‘‘sabbanimittānanti rūpādīnaṃ sabbārammaṇāna’’</bold>nti. Natthi ettha kiñci saṅkhāranimittanti <bold>animittā,</bold> asaṅkhatā dhātūti āha <bold>‘‘sabbanimittāpagatāya nibbānadhātuyā’’</bold>ti. <bold>Phalasamāpattisahajātaṃ manasikāraṃ sandhāyāha,</bold> na āvajjanamanasikāraṃ. Na hettha tassa sambhavo anulomānantaraṃ uppajjanato.</paragraph>
    <paragraph line="92"><bold>Imasmiṃ ṭhāne</bold>ti idha vuttanirodhassa ādimajjhapariyosānānaṃ gahitānaṃ imasmiṃ pariyosānassa gahitaṭṭhāne. <bold>Dvīhi balehī</bold>ti samathavipassanābalehi. <bold>Tayo ca saṅkhārāna</bold>nti kāyasaṅkhārādīnaṃ tiṇṇaṃ saṅkhārānaṃ. <bold>Soḷasahi ñāṇacariyāhī</bold>ti aniccānupassanā, dukkhā, anattā, nibbidā, virāgā, nirodhā, paṭinissaggā, vivaṭṭānupassanā, sotāpattimaggo…pe… arahattaphalasamāpattīti imāhi soḷasahi ñāṇacariyāhi. <bold>Navahi samādhicariyāhī</bold>ti paṭhamajjhānasamādhiādīhi navahi samādhicariyāhi. Yo <pageBreak edition="Myanmar" number="2.0276" /> yathāvuttāsu cariyāsu puggalassa vasībhāvo, sā <bold>vasībhāvatāpaññā</bold>. Assā sā kathitāti yojanā. <bold>Vinicchayakathā</bold>ti vinicchayavasena pavattā <bold>aṭṭhakathā</bold> kathitā. Tasmā <bold>visuddhimagge</bold> (visuddhi. 2.868-869) <bold>taṃsaṃvaṇṇanāyañca</bold> (visuddhi. mahāṭī. 2.868) vuttanayena veditabbā.</paragraph>
    <paragraph line="93"><bold>Valañjanasamāpatti</bold> ariyavihāravasena viharaṇasamāpatti. <bold>Ṭhitiyā</bold>ti ettha pabandhaṭṭhiti adhippetā, na khaṇaṭṭhiti. Kasmā? Samāpajjanattā. Tenāha <bold>‘‘ṭhitiyāti ciraṭṭhitattha’’</bold>nti. <bold>Addhānaparicchedo</bold>ti <pageBreak edition="Vipassana Research Institut" number="2.0255" /> ettakaṃ kālaṃ samāpattiyā vītināmessāmīti pageva kālaparicchedo. <bold>Rūpādinimittavasenā</bold>ti kammakammanimittagatinimittesu yathārahaṃ labbhamānarūpādinimittavasena. Tattha yasmā kammanimitte chabbidhampi ārammaṇaṃ labbhati, tasmā <bold>‘‘sabbanimittāna’’</bold>nti vuttaṃ, na sabbesaṃ ārammaṇānaṃ ekajjhaṃ, ekantato vā manasikātabbato. Lakkhaṇavacanañhetaṃ yathā ‘‘dātabbametaṃ bhesajjaṃ, yadi me byādhitā siyu’’nti.</paragraph>
    <paragraph line="94" number="459"><bold>Nīlampi sañjānātī</bold>tiādinā nīlādiggahaṇamukhena taṃvaṇṇānaṃ sattānaṃ sañjānanaṃ averādibhāvamanasikaraṇaṃ jotitanti āha <bold>‘‘etasmiñhi ṭhāne appamāṇā cetovimutti kathitā’’</bold>ti. Ettha ākiñcaññaṃ kathitanti sambandho. <bold>‘‘Ettha suññatā’’ti, ‘‘ettha animittā’’</bold>ti etthāpi eseva nayo. Nti ‘‘idha aññaṃ abhinavaṃ nāma natthī’’tiādinā vuttaṃ atthavacanaṃ. <bold>Etā</bold>ti appamāṇacetovimuttiādayo. <bold>Ekanāmakā</bold>ti ekekanāmakā, ye nānābyañjanāti adhippetā. <bold>Eko dhammo</bold>ti arahattaphalasamāpatti. <bold>Catunāmako</bold>ti appamāṇacetovimuttiādināmako. <bold>Eta</bold>nti etamatthaṃ. <bold>Appamāṇā</bold>ti anodhiso, odhisopi vā ‘‘ettakā’’ti aparimitā. <bold>Asesetvā</bold>ti asubhasamāpatti viya ekasseva aggahaṇato.</paragraph>
    <paragraph line="95">Kiñcāpi asubhanimittārammaṇampi kiñcanaṃ hoti, ārammaṇasaṅghaṭṭanassa kiñcanassa asubhasamāpattīnampi paṭibhāganimittasaṅkhātaṃ ārammaṇaṃ sabimbaṃ viya viggahaṃ kiñcanaṃ hutvā upaṭṭhāti, na tathā imassāti. Nanu brahmavihārapaṭhamāruppānampi paṭibhāganimittabhūtaṃ kiñci ārammaṇaṃ natthīti? Saccaṃ natthi, ayaṃ pana paṭhamāruppaviññāṇaṃ viya na paṭibhāganimittabhūtaārammaṇatāya evaṃ vuttā. <bold>Attenā</bold>ti <pageBreak edition="Myanmar" number="2.0277" /> attanā. Bhavati etena attāti abhidhānaṃ buddhi cāti <bold>bhāvo,</bold> attā. <bold>Bhāva</bold>-saddopi attapariyāyoti āha <bold>‘‘bhāvaposapuggalādisaṅkhātenā’’</bold>ti. <bold>Nesaṃ</bold> appamāṇasamādhiādīnaṃ catunnaṃ. <bold>‘‘Nānatā pākaṭāvā’’</bold>ti vuttaṃ nānattaṃ bhūmito ārammaṇato ca dassetuṃ <bold>‘‘attho panā’’</bold>tiādi vuttaṃ. Parittādibhāvena atītādibhāvena ajjhattādibhāvena ca na vattabbaṃ ārammaṇaṃ etissāti <bold>navattabbārammaṇā</bold> nibbānārammaṇaphalasamāpattibhāvato.</paragraph>
    <paragraph line="96"><bold>Ettako</bold>ti rāgādīhi saṃkiliṭṭhatāya ettakappamāṇo, uttāno parittacetasoti attho. Nibbānampi appamāṇameva pamāṇakaraṇānaṃ abhāvenāti ānetvā sambandho. <bold>Akuppāti arahattaphalacetovimutti</bold> paṭipakkhehi akopanīyatāya. <bold>Kiñcatī</bold>ti kattari paṭhito dhātu maddanatthoti <pageBreak edition="Vipassana Research Institut" number="2.0256" /> āha <bold>‘‘kiñcati maddatī’’</bold>ti. Tassa payogaṃ dassetuṃ <bold>‘‘manussā kirā’’</bold>tiādi vuttaṃ.</paragraph>
    <paragraph line="97">Samūhādighanavasena sakiccaparicchedatāya ca saviggahā viya upaṭṭhitā saṅkhārā niccādiggāhassa vatthutāya <bold>‘‘niccanimittaṃ sukhādinimitta’’</bold>nti ca vuccati. Vipassanā pana tattha ghanavinibbhogaṃ karontī niccādiggāhaṃ vidhamentī ‘‘nimittaṃ samugghātetī’’ti vuttā ghananimittassa ārammaṇabhūtassa abhāvā. <bold>Na gahitā</bold>ti ekatthapadaniddese pāḷiyaṃ kasmā na gahitā? <bold>Sā</bold>ti suññatā cetovimutti. <bold>Sabbatthā</bold>ti appamāṇācetovimuttiādiniddesesu. <bold>Ārammaṇavasenā</bold>ti ārammaṇavasenapi ekatthā, na kevalaṃ sabhāvasarasatova. <bold>Iminā pariyāyenā</bold>ti appamāṇatotiādinā ārammaṇato laddhapariyāyena. <bold>Aññasmiṃ pana ṭhāne</bold>ti ākiñcaññādisaddapavattihetuto aññena hetunā appamāṇātisaddappavattiyaṃ etassa cetovimuttiyā honti. Esa nayo sesesupi. <bold>Iminā pariyāyenā</bold>ti iminā tāya tāya samaññāya voharitabbatāpariyāyena. Saccānaṃ dassanamukhena vaṭṭavasena uṭṭhitadesanaṃ arahattena kūṭaṃ gaṇhanto <bold>yathānusandhināva desanaṃ niṭṭhapesi</bold>. Yaṃ panettha atthato avibhattaṃ, taṃ suviññeyyameva.</paragraph>
    <centered line="98">Mahāvedallasuttavaṇṇanāya līnatthappakāsanā samattā.</centered>
    <subhead line="99">4. Cūḷavedallasuttavaṇṇanā</subhead>
    <paragraph line="100" number="460"> Ayaṃ <pageBreak edition="Myanmar" number="2.0278" /><pageBreak edition="Vipassana Research Institut" number="2.0257" /> desanā yasmā pucchāvissajjanavasena pavattā, tasmā pucchakavissajjake pucchānimittañca samudāyato vibhāvetuṃ <bold>‘‘ko panāya’’</bold>ntiādi vuttaṃ. <bold>Upāsakatta</bold>nti amaggāgataṃ upāsakattaṃ. <bold>Tesa</bold>nti ekādasanahutānaṃ. Maggāgatena upasamena <bold>santindriyo santamānaso</bold>.</paragraph>
    <paragraph line="101">‘‘Kiṃ nu kho ajja bhavissati ayyaputto’’ti <bold>vīthiṃ olokayamānā. Olambanattha</bold>nti tassa hatthāvalambanatthaṃ pubbāciṇṇavasena attano hatthaṃ pasāresi. <bold>Bahiddhā</bold>ti attanā aññaṃ visabhāgavatthuṃ sandhāya vadati. <bold>Paribhedakenā</bold>ti pesuññavādinā.</paragraph>
    <paragraph line="102">Adhigamappicchatāya ‘‘na pakāsetabbo’’ti <bold>cintesi</bold>. Puna taṃ anukampanto <bold>‘‘sace kho panāha’’</bold>ntiādiṃ cintesi. <bold>Eso dhammo</bold>ti eso lokuttaradhammo. Vivaṭṭaṃ uddissa upacitaṃ nibbedhabhāgiyaṃ kusalaṃ <bold>upanissayo</bold>. ‘‘Yadi me upanissayo atthi, sakkā etaṃ paṭiladdhuṃ. Sacepi natthi, āyatiṃ upanissayo bhavissatī’’ti cirakālaparibhāvitāya ghaṭe padīpajālā viya abbhantare dippamānāya hetusampattiyā codiyamānā āha <bold>‘‘evaṃ sante mayhaṃ pabbajjaṃ anujānāthā’’</bold>ti.</paragraph>
    <paragraph line="103"><bold>Lābhasakkāro uppajji</bold> sucirakālaṃ katūpacitapuññatāya. <bold>Abhinīhārasampannattā</bold>ti sujātattherassa padumuttarassa bhagavato aggasāvakassa nipaccakāraṃ katvā – ‘‘tumhehi diṭṭhadhammassa bhāgī assa’’nti nibbedhabhāgiyaṃ dānaṃ datvā katapatthanāsaṅkhātasampannābhinīhārattā. <bold>Nāticiraṃ kilamitthā</bold>ti kammaṭṭhānaṃ bhāventī vipassanāya paripākavasena ciraṃ na kilamittha. Vuttamevatthaṃ vivarituṃ <bold>‘‘ito paṭṭhāyā’’</bold>tiādi vuttaṃ. <bold>Dutiyagamanenā</bold>ti pabbājanatthaṃ gamanato dutiyagamanena.</paragraph>
    <paragraph line="104"><bold>Upanetvā</bold>ti pañhassa atthabhāvena upanetvā. <bold>Sakkāya</bold>nti sakāyaṃ. <bold>Upanikkhittaṃ</bold> kiñci vatthuṃ <bold>sampaṭicchamānā, viya</bold> sampaṭicchantī viya. Eko eva pāso etissāti <bold>ekapāsakā,</bold> gaṇṭhi. Sā hi sumociyā, anekapāsā pana dummociyā, ekapāsaggahaṇaṃ vissajjanassa sukarabhāvadassanatthaṃ <pageBreak edition="Vipassana Research Institut" number="2.0258" />. <bold>Paṭisambhidāvisaye ṭhatvā</bold>ti etena theriyā pabhinnapaṭisambhidataṃ dasseti. <bold>Paccayabhūtā</bold>ti ārammaṇādivasena paccayabhūtā.</paragraph>
    <paragraph line="105">Theriyā <pageBreak edition="Myanmar" number="2.0279" /> visesādhigamassa attano avisayatāya visākho <bold>‘‘na sakkā’’</bold>tiādinā cintesīti daṭṭhabbaṃ. <bold>Saccavinibbhogapañhabyākaraṇenā</bold>ti saccapariyāpannassa dhammassa dassanato aññānaññatthaniddhāraṇabhedanāsaṅkhātassa vinibbhogapañhassa vissajjanena. <bold>Dve saccānī</bold>ti dukkhasamudayasaccāni. <bold>Paṭinivattetvā</bold>ti parivattetvā. <bold>Gaṇṭhipañha</bold>nti dubbinibbedhatāya gaṇṭhibhūtaṃ pañhaṃ.</paragraph>
    <paragraph line="106"><bold>Na taṃyeva upādānaṃ te pañcupādānakkhandhā</bold> ekadesassa samudāyatābhāvato, samudāyassa ca ekadesatābhāvato. <bold>Nāpi aññatra pañcahi upādānakkhandhehi upādānaṃ</bold> tassa tadekadesabhāvato. Na hi ekadeso samudāyavinimutto hoti. <bold>Yadi hi taññevā</bold>tiādinā ubhayapakkhepi dosaṃ dasseti. <bold>Rūpādisabhāvampī</bold>ti rūpavedanāsaññāviññāṇasabhāvampi, phassacetanādisabhāvampi <bold>upādānaṃ siyā. Aññatra siyā</bold>ti pañcahi upādānakkhandhehi visuṃyeva upādānaṃ yadi siyā. <bold>Parasamaye</bold>ti nikāyavāde. <bold>Cittavippayutto anusayo</bold>ti nidassanamattametaṃ nikāyavāde cittasabhāvābhāvaviññāṇādīnampi cittavippayuttabhāvapaṭijānanato. <bold>Evaṃ byākāsī</bold>ti ‘‘na kho, āvuso’’tiādinā khandhagatachandarāgabhāvena byākāsi. Atthadhammanicchayasambhavato <bold>asambandhena</bold>. Tesu katthacipi asammuyhanato <bold>avitthāyantena</bold>. Pucchāvisaye mohandhakāravigamanena <bold>padīpasahassaṃ jālentena viya</bold>. Saupādānupādānaṭṭhānaṃ anuttānatāya pacurajanassa <bold>gūḷho</bold>. Aggahitasaṅketānaṃ kesañci paṭicchāditasadisattā <bold>paṭicchanno</bold>. Tilakkhaṇabbhāhatadhammavisayatāya <bold>tilakkhaṇāhato</bold>. Gambhīrañāṇagocaratāya <bold>gambhīro</bold>. <bold>Laddhapatiṭṭhā</bold> ariyasaccasampaṭivedhanato. Evaṃ diṭṭhadhammādibhāvato <bold>vesārajjappattā</bold>. Sabbaso nivutthabrahmacariyatāya tiṇṇaṃ bhavānampi aparabhāge nibbāne nivutthavatīti <bold>bhavamatthake ṭhitā</bold>.</paragraph>
    <paragraph line="107" number="461"><bold>‘‘Rūpaṃ attato samanupassatī’’</bold>ti paduddhāraṃ katvā <bold>‘‘idhekacco’’</bold>tiādinā (paṭi. ma. 1.130) paṭisambhidāpāṭhena tadatthaṃ vivarati. Tattha <bold>attato samanupassatī</bold>ti attāti samanupassati, attabhāvena samanupassati. <bold>Aha</bold>nti attānaṃ niddisati. Ahaṃbuddhinibandhanañhi attānaṃ attavādī paññapeti, tasmā <bold>yaṃ rūpaṃ so aha</bold>nti yadetaṃ mama rūpaṃ nāma, so ahanti vuccamāno mama attā <pageBreak edition="Myanmar" number="2.0280" /> taṃ mama rūpanti <bold>rūpañca attañca advayaṃ</bold> anaññaṃ <bold>samanupassati</bold>. Tathā passato ca attā viya rūpaṃ, rūpaṃ viya vā attā aniccoti āpannameva <pageBreak edition="Vipassana Research Institut" number="2.0259" />. <bold>Accī</bold>ti jālasikhā. Sā ce vaṇṇo, cakkhuviññeyyāva siyā, na kāyaviññeyyā, vaṇṇopi vā kāyādiviññeyyo acciyā anaññattāti upameyyaṃ viya upamāpi diṭṭhigatikassa ayuttāva. <bold>Diṭṭhipassanāyā</bold>ti micchādiṭṭhisaṅkhātāya passanāya passati, na taṇhāmānapaññānupassanāya. Arūpaṃ vedanādiṃ attāti gahetvā chāyāya rukkhādhīnatāya <bold>chāyāvantaṃ rukkhaṃ viya,</bold> rūpassa santakabhāvena attādhīnatāya <bold>rūpavantaṃ attānaṃ samanupassati</bold>. Pupphādhīnatāya <bold>pupphasmiṃ gandhaṃ viya</bold> ādheyyabhāvena attādhīnatāya rūpassa <bold>attani rūpaṃ samanupassati</bold>. Yathā karaṇḍo maṇino ādhāro, evaṃ rūpampi attano ādhāroti katvā <bold>attānaṃ rūpasmiṃ samanupassati. Eseva nayo</bold>ti iminā attano vedanādīhi anaññattaṃ tesañcādhāraṇataṃ nissitatañca yathāvuttaṃ atidisati.</paragraph>
    <paragraph line="108"><bold>Arūpaṃ attāti kathitaṃ</bold> ‘‘vedanāvanta’’ntiādīsu viya rūpena vomissakatāya abhāvato. <bold>Rūpārūpamissako attā kathito</bold> rūpena saddhiṃ sesārūpadhammānaṃ attāti gahitattā. <bold>Ucchedadiṭṭhi kathitā</bold> rūpādīnaṃ vināsadassanato. Tenevāha ‘‘rūpaṃ attāti yo vadeyya, taṃ na upapajjati, attā me uppajjati ca veti cāti iccassa evamāgataṃ hotī’’tiādi. <bold>Avasesesū</bold>ti pannarasasu ṭhānesu. <bold>Sassatadiṭṭhi kathitā</bold> rūpavantādibhāvena gahitassa aniddhāritarūpattā.</paragraph>
    <paragraph line="109">Diṭṭhigatiko yaṃ vatthuṃ attāti samanupassati, yebhuyyena taṃ niccaṃ sukhanti ca samanupassateva. Sāvako pana tappaṭikkhepena sabbe dhammā anattāti sudiṭṭhattā rūpaṃ attāti na samanupassati, tathābhūto ca aniccaṃ dukkhaṃ anattāti samanupassati, tathā vedanādayoti dassento <bold>‘‘na rūpaṃ attato’’</bold>tiādimāha. Evaṃ bhavadiṭṭhipi avijjābhavataṇhā viya vaṭṭassa samudayoyevāti diṭṭhikathāyaṃ <bold>‘‘ettakena gamanaṃ hotī’’</bold>tiādi. Diṭṭhippahānakathāyañca <bold>‘‘ettakena gamanaṃ na hotī’’</bold>tiādi vuttaṃ.</paragraph>
    <paragraph line="110" number="462"> Heṭṭhā vuttamatthameva pucchitattā <bold>‘‘theriyā paṭipucchitvā vissajjetabbo’’</bold>ti vatvā paṭipucchanavidhiṃ dassetuṃ <bold>‘‘upāsakā’’</bold>tiādi vuttaṃ. <bold>Paṭipattivasenā</bold>ti <pageBreak edition="Myanmar" number="2.0281" /> sakkāyanirodhagāminipaṭipadābhāvena. Saṅkhatāsaṅkhatavasena lokiyalokuttaravasena saṅgahitāsaṅgahitavasenāti ‘‘vasenā’’ti padaṃ paccekaṃ yojetabbaṃ. Tattha kāmaṃ asaṅkhato nāma maggo natthi, kiṃ saṅkhato, udāhu asaṅkhatoti pana pucchāvasena tathā vuttaṃ? ‘‘Ariyo’’ti vacaneneva maggassa lokuttarato siddhā, saṅgāhakakhandhapariyāpannānaṃ pana maggadhammānampi siyā lokiyatāti <pageBreak edition="Vipassana Research Institut" number="2.0260" /> idha lokiyaggahaṇaṃ. Kiñcāpi saṅgahitapadameva pāḷiyaṃ āgataṃ, na asaṅgahitapadaṃ, ye pana saṅgāhakabhāvena vuttā, te saṅgahitā na hontīti <bold>aṭṭhakathāyaṃ</bold> asaṅgahitaggahaṇaṃ katanti daṭṭhabbaṃ. <bold>Saṅkhato</bold>tiādīsu samecca sambhuyya paccayehi katoti <bold>saṅkhato</bold>. Tathābhūto ca taṃsamaṅgino puggalassa pubbabhāgacetanāti mayhaṃ maggo aṭṭhaṅgiko hotu sattaṅgiko vāti cetitabhāvena <bold>cetito</bold>. Sahajātacetanāyapi cetitova tassā sahakārīkāraṇabhāvato, tato eva <bold>pakappito āyūhito</bold>. Paccayehi nipphāditattā <bold>kato nibbattito</bold> ca. <bold>Samāpajjantena</bold> attano santāne sammadeva āpajjantena uppādentena. Iti sattahipi padehi paccayanibbattitaṃyeva ariyamaggassa dasseti.</paragraph>
    <paragraph line="111">Asaṅgahito khandhānaṃ padeso etassa atthīti <bold>maggo sappadeso</bold>. Natthi etesaṃ padesāti <bold>khandhā nippadesā</bold>. Padissati etena samudāyoti hi <bold>padeso,</bold> avayavo. <bold>Aya</bold>nti maggo. <bold>Sappadesattā</bold> ekadesattā. <bold>Nippadesehi</bold> samudāyabhāvato niravasesapadesehi. Yathā nagaraṃ rajjekadesabhūtaṃ tadantogadhattā rajjena saṅgahitaṃ, evaṃ ariyamaggo khandhattayekadesabhūto tadantogadhattā tīhi khandhehi saṅgahitoti dasseti <bold>‘‘nagaraṃ viya rajjenā’’</bold>ti iminā. <bold>Sajātito</bold>ti samānajātitāya, samānasabhāvattā evāti attho. Ettha ca sīlakkhandho ‘‘nava koṭisahassānī’’tiādinā (visuddhi. 1.20; apa. aṭṭha. 2.55.55; paṭi. ma. aṭṭha. 1.1.37) vuttapabhedavasena ceva sampattasamādānaviratiādivasena ca gayhamāno nippadeso, maggasīlaṃ pana ājīvaṭṭhamakameva samucchedaviratimattamevāti sappadesaṃ. Samādhikkhandho parittamahaggatādivasena ceva upacārappanāsamādhivasena ca anekabhedatāya nippadeso, maggasamādhi pana lokuttarova <pageBreak edition="Myanmar" number="2.0282" />, appanāsamādhi evāti sappadeso. Tathā paññākkhandho parittamahaggatādivasena ceva sutamayañāṇādivasena ca anekabhedatāya nippadeso, maggapaññā pana lokuttarāva, bhāvanāmayā evāti sappadesā. <bold>Attano dhammatāyā</bold>ti sahakārīkāraṇaṃ anapekkhitvā attano sabhāvena attano balena <bold>appetuṃ na sakkoti</bold> vīriyena anupatthambhitaṃ, satiyā ca anupaṭṭhitaṃ. <bold>Paggahakicca</bold>nti yathā kosajjapakkhe na patitā cittaṭṭhiti, tathā paggaṇhanakiccaṃ. <bold>Apilāpanakicca</bold>nti yathā ārammaṇe na pilavati, evaṃ apilāpanakiccaṃ.</paragraph>
    <paragraph line="112"><bold>Ekato jātā</bold>ti sahajātā. <bold>Piṭṭhiṃ datvā onatasahāyo viya vāyāmo</bold> samādhissa ārammaṇe appanāya visesapaccayabhāvato. <bold>Aṃsakūṭaṃ datvā ṭhitasahāyo viya sati</bold> samādhissa ārammaṇe daḷhapavattiyā paccayabhāvato. <bold>Kiriyato</bold>ti upakārakiriyato.</paragraph>
    <paragraph line="113"><bold>Ākoṭetvā</bold>ti <pageBreak edition="Vipassana Research Institut" number="2.0261" /> ārammaṇaṃ āhanitvā. Tathā hi vitakko ‘‘āhananaraso’’ti, yogāvacaro ca ‘‘kammaṭṭhānaṃ takkāhataṃ vitakkapariyāhataṃ karotī’’ti vuccati. <bold>Idhāpī</bold>ti sammādiṭṭhisaṅkappesu. <bold>Kiriyato</bold>ti vuttappakāraupakārakiriyato.</paragraph>
    <paragraph line="114">Subhasukhādinimittaggāhavidhamanaṃ <bold>catukiccasādhanaṃ. Paccayattenā</bold>ti sahajātādipaccayabhāvena. <bold>Catukiccasādhanavasenevā</bold>ti idaṃ maggavīriyasseva gahitabhāvadassanaṃ. Tañhi ekaṃyeva hutvā catukiccaṃ yathāvuttaupakārakasabhāvena ca parivāraṭṭhena parikkhāro hoti. <bold>Maggasampayuttadhammāna</bold>nti iminā maggadhammānampi gahaṇaṃ, na taṃsampayuttaphassādīnaṃyeva. <bold>Ekacittakkhaṇikā</bold>ti maggacittuppādavasena ekacittakkhaṇikā.</paragraph>
    <paragraph line="115"><bold>Sattahi ñāṇehī</bold>ti paramukkaṃsagatehi sattahi javanehi sampayuttañāṇehi, sattahi vā anupassanāñāṇehi. Ādito sevanā <bold>āsevanā,</bold> tato paraṃ vaḍḍhanā <bold>bhāvanā,</bold> punappunaṃ karaṇaṃ <bold>bahulīkamma</bold>nti adhippāyenāha <bold>‘‘aññena cittenā’’</bold>tiādi. Adhippāyavasena niddhāretvā gahetabbatthaṃ <bold>suttaṃ neyyatthaṃ</bold>. Yathārutavasena gahetabbatthaṃ <bold>nītatthaṃ. Evaṃ sante</bold>ti yadi idaṃ suttaṃ nītatthaṃ, āsevanādi ca visuṃ visuṃ cittehi hoti, evaṃ sante. Āsevanādi nāma cittassa anekavāraṃ uppattiyā hoti <pageBreak edition="Myanmar" number="2.0283" />, na ekavāramevāti āha <bold>‘‘ekaṃ citta’’</bold>ntiādi. Tatrāyaṃ saṅkhepattho – āsevanāvasena pavattamānaṃ cittaṃ sucirampi kālaṃ āsevanāvaseneva pavatteyya, tathā bhāvanābahulīkammavasena pavattamānānipi, na cettha ettakāneva cittāni āsevanāvasena pavattanti, ettakāni bhāvanāvasena, bahulīkammavasenāti niyamo labbhati. Iti anekacittakkhaṇikaariyamaggaṃ vadantassa dunnivāriyovāyaṃ doso. Yathā pana pubbabhāgepi nānācittesu pavattapariññādikiccānaṃ sammādiṭṭhiādīnaṃ paṭivedhakāle yathārahaṃ catukiccasādhanaṃ, ekacittakkhaṇikā ca pavatti, evaṃ vipassanāya pavattābhisaṅkhāravasena āsevanābhāvanābahulīkammāni paṭivedhakāle ekacittakkhaṇikāneva hontīti vadantānaṃ ācariyānaṃ na koci doso āsevanādīhi kātabbakiccassa tadā ekacittakkhaṇeyeva sijjhanato. Tenāha <bold>‘‘ekacittakkhaṇikāvā’’</bold>tiādi. <bold>Sace sañjānātī</bold>ti sace saññattiṃ gacchati. <bold>Yāguṃ pivāhīti uyyojetabbo</bold> dhammasākacchāya abhabbabhāvatoti adhippāyo.</paragraph>
    <paragraph line="116" number="463"><bold>Puññābhisaṅkhārādīsū</bold>ti <bold>ādi</bold>-saddena kāyasañcetanādi lakkhaṇe kāyasaṅkhārādikepi saṅgaṇhāti, na apuññāneñjābhisaṅkhāre eva. <bold>Kāyapaṭibaddhattā kāyena saṅkharīyati,</bold> na kāyasamuṭṭhānattā. Cittasamuṭṭhānā hi te dhammāti. <bold>Nibbattīyatī</bold>ti ca idaṃ kāye sati sabbhāvaṃ <pageBreak edition="Vipassana Research Institut" number="2.0262" />, asati ca abhāvaṃ sandhāya vuttaṃ. <bold>Vāca</bold>nti vacīghosaṃ. <bold>Saṅkharotī</bold>ti janeti. Tenāha <bold>‘‘nibbattetī’’</bold>ti. Na hi taṃ vitakkavicārarahitacittaṃ vacīghosaṃ nibbattetuṃ sakkoti. <bold>Cittapaṭibaddhattā</bold>ti etena cittassa nissayādipaccayabhāvo cittasaṅkhārasaṅkharaṇanti dasseti. <bold>Aññamaññamissā</bold>ti atthato bhinnāpi kāyasaṅkhārādivacanavacanīyabhāvena aññamaññamissitā abhinnā viya, tato eva <bold>āluḷitā</bold> saṃkiṇṇā <bold>avibhūtā</bold> apākaṭā <bold>duddīpanā</bold> duviññāpayā. <bold>Ādānaggahaṇamuñcanacopanānī</bold>ti yassa kassaci kāyena ādātabbassa ādānasaṅkhātaṃ gahaṇaṃ, vissajjanasaṅkhātaṃ muñcanaṃ, yathātathācalanasaṅkhātaṃ copananti imāni <bold>pāpetvā</bold> sādhetvā <bold>uppannā</bold>. Kāyato pavattā saṅkhārā, kāyena saṅkharīyantīti ca <bold>kāyasaṅkhārātveva vuccanti. Hanusaṃcopana</bold>nti hanusañcalanaṃ. <bold>Vacībheda</bold>nti vācānicchāraṇaṃ. Vācaṃ saṅkharontīti katvā idha <bold>vacīsaṅkhārātveva vuccanti</bold>.</paragraph>
    <paragraph line="117" number="464"><bold>Samāpajjissa</bold>nti <pageBreak edition="Myanmar" number="2.0284" /> padaṃ nirodhassa āsannānāgatabhāvavisayaṃ āsannaṃ vajjetvā dūrassa gahaṇe payojanābhāvato. Nirodhapādakassa nevasaññānāsaññāyatanacittassa ca gahaṇato paṭṭhāya nirodhaṃ samāpajjati nāmāti adhippāyena <bold>‘‘padadvayena nevasaññānāsaññāyatanasamāpattikālo kathito’’</bold>ti vuttaṃ. <bold>Tathā cittaṃ bhāvitaṃ hotī</bold>ti ettha addhānaparicchedacittaggahaṇaṃ itaresaṃ nānantariyabhāvato. Na hi baladvayañāṇasamādhicariyānaṃ vasībhāvāpādanacittehi vinā addhānaparicchedacittaṃ acittakabhāvāya hoti.</paragraph>
    <paragraph line="118"><bold>Sesasaṅkhārehī</bold>ti kāyasaṅkhāracittasaṅkhārehi. <bold>Dutiyajjhāneyeva nirujjhati</bold> anuppattinirodhena. Itaresupi eseva nayo. <bold>Vuṭṭhahissa</bold>nti padaṃ vuṭṭhahanassa āsannānāgatabhāvavisayaṃ āsannaṃ vajjetvā dūrassa gahaṇe payojanābhāvato. Nirodhato vuṭṭhānassa ca cittuppādena paricchinnattā tato oramevāti āha <bold>‘‘padadvayena antonirodhakālo kathito’’</bold>ti. Tathā <bold>cittaṃ bhāvitaṃ hotī</bold>ti yathā yathāparicchinnakālameva acittakabhāvo, tato paraṃ sacittakabhāvo hoti, tathā nirodhassa parikammacittaṃ uppāditaṃ hoti.</paragraph>
    <paragraph line="119"><bold>Paṭisaṅkhā</bold>ti paṭisaṅkhāya idameva kātabbaṃ jānitvā appavattimattaṃ. <bold>Samāpajjantī</bold>ti acittakabhāvaṃ sampadeva āpajjanti. Atha kasmā sattāhameva samāpajjantīti? Yathākālaparicchedakaraṇato, tañca yebhuyyena āhārūpajīvīnaṃ sattānaṃ upādinnakapavattassa ekadivasaṃ bhuttāhārassa sattāhameva yāpanato.</paragraph>
    <paragraph line="120">Sabbā <pageBreak edition="Vipassana Research Institut" number="2.0263" /> phalasamāpatti assāsapassāse na samuṭṭhāpetīti idaṃ natthīti āha <bold>‘‘samuṭṭhāpetī’’</bold>ti. Yā pana na samuṭṭhāpeti, taṃ dassento <bold>‘‘imassa pana…pe… na samuṭṭhāpetī’’</bold>ti āha. Tattha <bold>imassā</bold>ti idha pāḷiyaṃ vuttanirodhasamāpajjanabhikkhuno. Tassa pana phalasamāpatti catutthajjhānikāvāti niyamo natthīti āha <bold>‘‘kiṃ vā etenā’’</bold>tiādi. <bold>Abbohārikā</bold>ti sukhumattabhāvappattiyā ‘‘atthī’’ti voharituṃ asakkuṇeyyāti keci. Nirodhassa pana pādakabhūtāya catutthajjhānādisamādhicariyāya vasena acatutthajjhānikāpi nirodhānantaraphalasamāpatti assāsapassāse <pageBreak edition="Myanmar" number="2.0285" /> na samuṭṭhāpetīti abhāvato eva te abbohārikā vuttā. Evañca katvā sañjīvattheravatthumhi ānītasamāpattiphalanidassanampi suṭṭhu upapajjati. Tenāha <bold>‘‘bhavaṅgasamayenevetaṃ kathita’’</bold>nti. <bold>Kiriyamayapavattavaḷañjanakāle</bold>ti ettha kiriyamayapavattaṃ kāyavacīviññattivipphāro, tassa vaḷañjanakāle pavattanasamaye. <bold>Vācaṃ abhisaṅkhātuṃ na sakkonti</bold> aviññattijanakattā tesaṃ vitakkavicārānaṃ.</paragraph>
    <paragraph line="121"><bold>Saguṇenā</bold>ti sarasena, sabhāvenāti attho. <bold>Suññatā nāma phalasamāpatti</bold> rāgādīhi suññattā. Tathā rāganimittādīnaṃ abhāvā <bold>animittā,</bold> rāgapaṇidhiādīnaṃ abhāvā <bold>appaṇihitā</bold>ti āha <bold>‘‘animittaappaṇihitesupi eseva nayo’’</bold>ti. Animittaṃ appaṇihitañca nibbānaṃ ārammaṇaṃ katvā uppannaphalasamāpattiyaṃ phasso animitto phasso appaṇihito phasso nāmāti imamatthaṃ <bold>‘‘eseva nayo’’</bold>ti iminā atidisati.</paragraph>
    <paragraph line="122">Attasuññatādassanato anattānupassanā suññatā, niccanimittugghāṭanato aniccānupassanā animittā, sukhappaṇidhipaṭikkhepato dukkhānupassanā appaṇihitāti āha – <bold>‘‘suññatā…pe… vipassanāpi vuccatī’’</bold>ti. <bold>Aniccato vuṭṭhātī</bold>ti saṅkhārānaṃ aniccākāraggāhiniyā vuṭṭhānagāminiyā parato ekatovuṭṭhānaubhatovuṭṭhānehi nimittapavattato vuṭṭhāti. <bold>Aniccato pariggahetvā</bold>ti ca idaṃ ‘‘na ekantikaṃ evampi hotī’’ti katvā vuttaṃ. Esa nayo sesesupi. Appaṇihitavipassanāya maggotiādinā, suññatavipassanāya maggotiādinā ca yojanaṃ sandhāyāha <bold>‘‘eseva nayo’’</bold>ti. <bold>Vikappo āpajjeyya</bold> āgamanassa vavatthānassa abhāvena avavatthānakarattā. <bold>Evañhi tayo phassā phusantī</bold>ti evaṃ saguṇato ārammaṇato ca nāmalābhe suññatādināmakā tayo phassā phusantīti aniyamavacanaṃ. <bold>Sameti</bold> yujjati ekasseva phassassa nāmattayayogato.</paragraph>
    <paragraph line="123">Sabbasaṅkhatavivittatāya <pageBreak edition="Vipassana Research Institut" number="2.0264" /><bold>nibbānaṃ viveko nāma</bold> upadhivivekoti katvā. <bold>Ninnatā</bold> tappaṭipakkhavimukhassa tadabhimukhatā. <bold>Poṇatā</bold> onamanaṃ, <bold>pabbhāratā</bold> tato vissaṭṭhabhāvo.</paragraph>
    <paragraph line="124" number="465"> Cakkhādito rūpādīsu pavattarūpakāyato uppajjanato <bold>pañcadvārikaṃ sukhaṃ kāyikaṃ nāma, manodvārikaṃ</bold> cetophassajātāya <bold>cetasikaṃ</bold><pageBreak edition="Myanmar" number="2.0286" /><bold>nāma. Sabhāvaniddeso</bold> sukhayatīti katvā. <bold>Madhurabhāvadīpaka</bold>nti iṭṭhabhāvajotanaṃ. <bold>Vedayitabhāvadīpaka</bold>nti vedakabhāvavibhāvakaṃ. Vedanā eva hi paramatthato ārammaṇaṃ vedeti, ārammaṇaṃ pana veditabbanti. Dukkhanti sabhāvaniddesotievamādiatthavacanaṃ sandhāyāha <bold>‘‘eseva nayo’’</bold>ti. <bold>Ṭhitisukhā</bold>ti ṭhitiyā dharamānatāya sukhā, na ṭhitikkhaṇamattena. Tenāha <bold>‘‘atthibhāvo sukha’’</bold>nti. <bold>Vipariṇāmadukkhā</bold>ti vipariṇamanena vigamanena dukkhā, na nirodhakkhaṇena. Tenāha <bold>‘‘natthibhāvo dukkha’’</bold>nti. Apariññātavatthukānañhi sukhavedanuparamo dukkhato upaṭṭhāti. Svāyamattho piyavippayogena dīpetabbo. <bold>Ṭhitidukkhā vipariṇāmasukhā</bold>ti etthāpi eseva nayo. Tenāha <bold>‘‘atthibhāvo dukkhaṃ, natthibhāvo sukha’’</bold>nti. Dukkhavedanuparamo hi sattānaṃ sukhato upaṭṭhāti. Evañhi vadanti – ‘‘tassa rogassa vūpasamena aho sukhaṃ jāta’’nti. <bold>Jānanabhāvo</bold>ti yāthāvasabhāvato avabujjhanaṃ. Adukkhamasukhañhi vedanaṃ jānantassa sukhaṃ hoti tassa sukhumabhāvato, yathā tadaññe dhamme salakkhaṇato sāmaññalakkhaṇato ca sammadeva avabodho paramaṃ sukhaṃ. Tenevāha –</paragraph>
    <gatha1 line="125">‘‘Yato yato sammasati, khandhānaṃ udayabbayaṃ;</gatha1>
    <gathalast line="126">Labhatī pītipāmojjaṃ, amataṃ taṃ vijānata’’nti. (dha. pa. 374);</gathalast>
    <paragraph line="127"><bold>Ajānanabhāvo</bold>ti ettha vuttavipariyāyena attho veditabbo. Dukkhañhi sammohavihāroti. Aparo nayo <bold>jānanabhāvo</bold>ti jānanassa ñāṇassa sabbhāvo. Ñāṇasampayuttā hi ñāṇopanissayā ca adukkhamasukhā vedanā sukhā iṭṭhākārā. Yathāha ‘‘iṭṭhā ceva iṭṭhaphalā cā’’ti. <bold>Ajānanabhāvo dukkha</bold>nti ettha vuttavipariyāyena attho veditabbo.</paragraph>
    <paragraph line="128"><bold>Katamo anusayo anusetī</bold>ti kāmarāgānusayādīsu sattasu anusayesu katamo anusayo anusayavasena pavattati? Appahīnabhāvena hi santāne anusayantīti <bold>anusayā,</bold> anurūpaṃ kāraṇaṃ labhitvā uppajjantīti attho. Etena kāraṇalābhe sati uppajjanārahatā nesaṃ dassitā. Appahīnā hi kilesā kāraṇalābhe sati uppajjanti. Tenāha <bold>‘‘appahīnaṭṭhena sayito viya hotī’’</bold>ti. Te ca nippariyāyato <pageBreak edition="Myanmar" number="2.0287" /> anāgatā kilesā daṭṭhabbā, atītā paccuppannā <pageBreak edition="Vipassana Research Institut" number="2.0265" /> ca taṃsabhāvattā tathā vuccanti. Na hi dhammānaṃ kālabhedena sabhāvabhedo atthi. Yadi appahīnaṭṭho anusayaṭṭho, nanu sabbepi kilesā appahīnā anusayā bhaveyyunti? Na mayaṃ appahīnatāmattena anusayaṭṭhaṃ vadāma, atha kho pana appahīnaṭṭhena thāmagatā kilesā anusayā. Idaṃ thāmagamanañca rāgādīnameva āveṇiko sabhāvo daṭṭhabbo, yato abhidhamme – ‘‘thāmagataṃ anusayaṃ pajahatī’’ti vuttaṃ. <bold>So</bold>ti rāgānusayo. <bold>Appahīno</bold>ti appahīnabhāvamukhena anusayanaṭṭhamāha. So ca apariññātakkhandhavatthuto, pariññātesu patiṭṭhaṃ na labhati. Tenāha <bold>‘‘na sabbāya sukhāya vedanāya so appahīno’’</bold>ti. Ārammaṇavasena cāyaṃ anusayaṭṭho adhippeto. Tenāha <bold>‘‘na sabbaṃ sukhaṃ vedanaṃ ārabbha uppajjatīti attho’’</bold>ti.</paragraph>
    <paragraph line="129">Vatthuvasenapi pana anusayaṭṭho veditabbo, yo ‘‘bhūmiladdha’’nti vuccati. Tena hi <bold>aṭṭhakathāyaṃ</bold> (visuddhi. 2.834) vuttaṃ –</paragraph>
    <paragraph line="130">‘‘Bhūmīti vipassanāya ārammaṇabhūtā tebhūmakā pañcakkhandhā. Bhūmiladdhaṃ nāma tesu khandhesu uppattirahaṃ kilesajātaṃ. Tena hi sā bhūmiladdhā nāma hoti, tasmā bhūmiladdhanti vuccati, sā ca kho na ārammaṇavasena. Ārammaṇavasena hi sabbepi atītānāgate pariññātepi ca khīṇāsavānaṃ khandhe ārabbha kilesā uppajjanti mahākaccānauppalavaṇṇādīnaṃ khandhe ārabbha soreyyaseṭṭhinandamāṇavakādīnaṃ viya. Yadi ca taṃ bhūmiladdhaṃ nāma siyā, tassa appaheyyato na koci bhavamūlaṃ pajaheyya, vatthuvasena pana bhūmiladdhaṃ veditabbaṃ. Yattha yattha hi vipassanāya apariññātā khandhā uppajjanti, tattha tattha uppādato pabhuti tesu vaṭṭamūlaṃ kilesajātaṃ anuseti. Taṃ appahīnaṭṭhena bhūmiladdhanti veditabba’’ntiādi.</paragraph>
    <paragraph line="131"><bold>Esa nayo sabbatthā</bold>ti iminā ‘‘na sabbāya dukkhāya vedanāya so appahīno, na sabbaṃ dukkhaṃ vedanaṃ ārabbha uppajjatī’’tiādiṃ atidisati. Tattha yaṃ vattabbaṃ, taṃ vuttanayeneva veditabbaṃ. ‘‘Yo anusayo yattha anuseti <pageBreak edition="Myanmar" number="2.0288" />, so pahīyamāno tattha pahīno nāma hotī’’ti tattha tattha pahānapucchā, taṃ sandhāyāha <bold>‘‘kiṃ pahātabbanti ayaṃ pahānapucchā nāmā’’</bold>ti.</paragraph>
    <paragraph line="132"><bold>Ekeneva byākaraṇenā</bold>ti ‘‘idhāvuso, visākha, bhikkhu vivicceva kāmehī’’tiādinā (ma. ni. 1.374) ekeneva vissajjanena. <bold>Dve pucchā</bold>ti anusayapucchā pahānapucchāti dvepi pucchā vissajjesi. ‘‘Rāgaṃ tena pajahatī’’ti idamekaṃ vissajjanaṃ, ‘‘na tattha rāgānusayo anusetī’’ti idamekaṃ vissajjanaṃ, pucchānukkamañcettha anādiyitvā pahānakkamena vissajjanā pavattā <pageBreak edition="Vipassana Research Institut" number="2.0266" />. <bold>‘‘Dve pucchā vissajjesī’’</bold>ti saṅkhepato vuttamatthaṃ vivarituṃ <bold>‘‘idhā’’</bold>tiādi vuttaṃ. Tattha <bold>tathāvikkhambhitameva katvā</bold>ti iminā yo rāgaṃ vikkhambhetvā puna uppajjituṃ appadānato tathāvikkhambhitameva katvā maggena samugghāteti, tassa vasena ‘‘rāgaṃ tena pajahati, na tattha rāgānusayo anusetī’’ti vattabbanti dasseti. Kāmoghādīhi catūhi oghehi saṃsārabhavogheneva vā vegasā vuyhamānesu sattesu taṃ uttaritvā pattabbaṃ, tassa pana gādhabhāvato <bold>patiṭṭhānabhūtaṃ</bold>. Tenāha bhagavā – ‘‘tiṇṇo pāraṅgato thale tiṭṭhati brāhmaṇo’’ti (saṃ. ni. 4.238; itivu. 69; pu. pa. 187).</paragraph>
    <paragraph line="133">Suññatādibhedena anekabhedattā pāḷiyaṃ ‘‘anuttaresū’’ti bahuvacananiddesoti <bold>‘‘anuttarā vimokkhā’’</bold>ti vatvā puna tesaṃ sabbesampi arahattabhāvasāmaññena <bold>‘‘arahatte’’</bold>ti vuttaṃ. Visaye cetaṃ bhummaṃ. <bold>Patthanaṃ paṭṭhapentassā</bold>ti ‘‘aho vatāhaṃ arahattaṃ labheyya’’nti patthanaṃ upaṭṭhapentassa, patthentassāti attho. <bold>Paṭṭhapentassā</bold>ti cettha hetumhi <bold>anta</bold>saddo. Kathaṃ pana arahattavisayā patthanā uppajjatīti? Na kāci arahattaṃ ārammaṇaṃ katvā patthanā uppajjati anadhigatattā avisayabhāvato. Parikappitarūpaṃ pana taṃ uddissa patthanā uppajjati. <bold>‘‘Uppajjati pihāpaccayā’’ti vuttaṃ</bold> paramparapaccayataṃ sandhāya, ujukaṃ pana paccayabhāvo natthīti vuttaṃ <bold>‘‘na patthanāya paṭṭhapanamūlakaṃ uppajjatī’’</bold>ti. <bold>Idaṃ pana sevitabbaṃ domanassaṃ</bold> akusalappahānassa kusalābhivuḍḍhiyā ca nimittabhāvato. Tenāha bhagavā – ‘‘domanassampāhaṃ, devānaminda, duvidhena vadāmi sevitabbampi asevitabbampī’’ti (dī. ni. 2.359-362). Tīhi māsehi sampajjanakā <bold>temāsikā</bold><pageBreak edition="Myanmar" number="2.0289" />. Sesapadadvayepi eseva nayo. <bold>Imasmiṃ vāre</bold>ti imasmiṃ pavāraṇavāre. <bold>Visuddhipavāraṇa</bold>nti ‘‘parisuddho aha’’nti evaṃ pavattaṃ visuddhipavāraṇaṃ. Arahantānameva hesa pavāraṇā.</paragraph>
    <paragraph line="134">Na kadāci pahātabbassa pahāyakatā atthīti dassento <bold>‘‘na domanassena vā’’</bold>tiādiṃ vatvā pariyāyenetaṃ vuttaṃ, taṃ vibhāvento <bold>‘‘ayaṃ panā’’</bold>tiādimāha. Yaṃ panettha vattabbaṃ, taṃ parato vitthārena āgamissati. <bold>Paṭipadaṃ gahetvā</bold> patthanaṃ katvā patthanaṃ ṭhapetvā. <bold>Paṭisañcikkhatī</bold>ti ovādavasena attānaṃ samuttejento katheti. <bold>Sīlena hīnaṭṭhāna</bold>nti aññehi arahattāya paṭipajjantehi sīlena hīnaṭṭhānaṃ kiṃ tuyhaṃ atthīti adhippāyo. <bold>Suparisuddha</bold>nti akhaṇḍādibhāvato sudhotajātimaṇi viya suṭṭhu parisuddhaṃ. <bold>Supaggahita</bold>nti kadācipi saṅkocābhāvato vīriyaṃ suṭṭhu paggahitaṃ. <bold>Paññā</bold>ti vipassanāpaññā paṭipakkhehi anadhibhūtatāya akuṇṭhā tikkhavisadā saṅkhārānaṃ sammasane <bold>sūrā hutvā vahati</bold> pavattati. <bold>Pariyāyenā</bold>ti tassa domanassassa <pageBreak edition="Vipassana Research Institut" number="2.0267" /> arahattupanissayatāpariyāyena. Ārammaṇavasena anusayanaṃ idhādhippetanti āha <bold>‘‘na taṃ ārabbha uppajjatī’’</bold>ti. Anuppajjanamettha pahānaṃ nāmāti vuttaṃ <bold>‘‘pahīnova tattha paṭighānusayoti attho’’</bold>ti. Tatiyajjhānena vikkhambhetabbā avijjā, sā eva ariyamaggena samucchindīyatīti <bold>‘‘avijjānusayaṃ vikkhambhetvā’’</bold>tiādi vuttaṃ, anusayasadisatāya vā. ‘‘Rāgānusayaṃ vikkhambhetvā’’ti etthāpi eseva nayo. <bold>Catutthajjhāne nānuseti nāma</bold> tattha kātabbakiccākaraṇato.</paragraph>
    <paragraph line="135" number="466"><bold>Tasmā</bold>ti paccanīkattā sabhāvato kiccato paccayato cāti adhippāyo. <bold>Visabhāgapaṭibhāgo kathito</bold> ‘‘kaṇhasukkasappaṭibhāgā dhammā’’tiādīsu viya. <bold>Andhakārā</bold>ti andhakārasadisā appakā sabhāvato. <bold>Avibhūtā</bold> apākaṭā anoḷārikabhāvato. Tato eva <bold>duddīpanā</bold> duviññāpanā. <bold>Tādisāvā</bold>ti upekkhāsadisāva. Yathā upekkhā sukhadukkhāni viya na oḷārikā, evaṃ avijjā rāgadosā viya na oḷārikā. Atha kho andhakārā avibhūtā duddīpanā duviññāpanāti attho. <bold>Sabhāgapaṭibhāgo kathito</bold> ‘‘paṇidhi paṭighoso’’tiādīsu viya. <bold>Yattakesu ṭhānesū</bold>ti dukkhādīsu yattakesu ṭhānesu, yattha vā ñeyyaṭṭhānesu. <bold>Visabhāgapaṭibhāgo</bold>ti andhakārassa <pageBreak edition="Myanmar" number="2.0290" /> viya āloko vighātakapaṭibhāgo. <bold>Vijjā</bold>ti maggañāṇaṃ adhippetaṃ, <bold>vimuttī</bold>ti phalanti āha <bold>‘‘ubhopete dhammā anāsavā’’</bold>ti. <bold>Anāsavaṭṭhenā</bold>tiādīsu paṇītaṭṭhenātipi vattabbaṃ. Sopi hi vimuttinibbānānaṃ sādhāraṇo, vimuttiyā asaṅkhataṭṭhena nibbānassa visabhāgatāpi labbhateva. <bold>Pañhaṃ atikkamitvā gatosi,</bold> apucchitabbaṃ pucchantoti adhippāyo. <bold>Pañhānaṃ paricchedapamāṇaṃ gahetuṃ</bold> yuttaṭṭhāne aṭṭhatvā tato paraṃ pucchanto <bold>nāsakkhi</bold> pañhānaṃ pariyantaṃ gahetuṃ. <bold>Appaṭibhāgadhammassā</bold>ti nippariyāyato sabhāgapaṭibhāgena appaṭibhāgadhammassa. Anāgatādipariyāyena nibbānassa sabhāgapaṭibhāgo vutto, visabhāge ca attheva saṅkhatadhammā, tasmā nippariyāyato kiñci sabhāgapaṭibhāgaṃ sandhāya pucchatīti katvā <bold>‘‘accayāsī’’</bold>tiādi vuttaṃ. Asaṅkhatassa hi appatiṭṭhassa ekantaniccassa sato nibbānassa kuto nippariyāyena sabhāgassa sambhavo. Tenāha <bold>‘‘nibbānaṃ nāmeta’’</bold>ntiādi.</paragraph>
    <paragraph line="136"><bold>Viraddho</bold>ti ettha sabhāgapaṭibhāgaṃ pucchissāmīti nicchayābhāvato pucchitamatthaṃ virajjhitvāva pucchi, na ajānitvāti attho. Etena heṭṭhā sabbapucchā diṭṭhasaṃsandananayena jānitvāva pavattāti dīpitaṃ hoti. Therī pana taṃ taṃ pucchitamatthaṃ sabhāvato vibhāventī satthu desanāñāṇaṃ anugantvāva vissajjesi. <bold>Nibbānogadha</bold>nti nibbānaṃ ogāhitvā ṭhitaṃ nibbānantogadhaṃ. Tenāha <bold>‘‘nibbānabbhantaraṃ nibbānaṃ anupaviṭṭha’’</bold>nti. <bold>Assā</bold>ti brahmacariyassa.</paragraph>
    <paragraph line="137" number="467"><bold>Paṇḍiccena</bold><pageBreak edition="Vipassana Research Institut" number="2.0268" /><bold>samannāgatā</bold>ti ettha vuttapaṇḍiccaṃ dassetuṃ <bold>‘‘dhātukusalā’’</bold>tiādi vuttaṃ. Tenevāha – ‘‘kittāvatā nu kho, bhante, paṇḍito hoti? Yato kho, ānanda, bhikkhu dhātukusalo ca hoti, āyatanakusalo ca paṭiccasamuppādakusalo ca ṭhānāṭṭhānakusalo ca. Ettāvatā nu kho, ānanda, bhikkhu paṇḍito hotī’’ti (ma. ni. 3.124). <bold>Paññāmahattaṃ</bold> nāma theriyā asekkhappaṭisambhidappattāya paṭisambhidāyo pūretvā ṭhitatāti taṃ dassetuṃ <bold>‘‘mahante atthe’’</bold>tiādi vuttaṃ. <bold>Rājayuttehī</bold>ti rañño kamme niyuttapurisehi. <bold>Āhaccavacanenā</bold>ti satthārā karaṇādīni āhanitvā pavattitavacanena. Yadettha atthato na vibhattaṃ, taṃ heṭṭhā vuttanayattā suviññeyyameva.</paragraph>
    <centered line="138">Cūḷavedallasuttavaṇṇanāya līnatthappakāsanā samattā.</centered>
    <subhead line="139">5. Cūḷadhammasamādānasuttavaṇṇanā</subhead>
    <paragraph line="140" number="468"><bold>Dhammoti</bold><pageBreak edition="Myanmar" number="2.0291" /><pageBreak edition="Vipassana Research Institut" number="2.0269" /><bold>gahitagahaṇānī</bold>ti dhammo vā hotu itaro vā, dhammoti paggahitaggāhappavattā cariyāva. <bold>Āyūhanakkhaṇe</bold>ti tassa dhammoti gahitassa pavattanakkhaṇe. <bold>Sukha</bold>nti akicchaṃ. Tenāha <bold>‘‘sukara’’</bold>nti. <bold>Dukkhavipāka</bold>nti aniṭṭhaphalavipaccanaṃ.</paragraph>
    <paragraph line="141" number="469"> Yathā cakkhādīnaṃ pañcannaṃ indriyānaṃ yathāsakaṃ visayaggahaṇaṃ sabhāvasiddhaṃ, evaṃ manasopi. Te ca visayā iṭṭhākārato gahaṇe na koci doso, purisattabhāve na ca te dosaṃ pavattentīti ayaṃ tesaṃ samaṇabrāhmaṇānaṃ laddhīti āha <bold>‘‘vatthukāmesupi kilesakāmesupi doso natthī’’</bold>ti, assādetvā visayaparibhoge natthi ādīnavo, tappaccayā na koci antarāyoti adhippāyo. <bold>Pātabyataṃ āpajjantī</bold>ti paribhuñjanakataṃ upagacchanti. Paribhogattho hi ayaṃ <bold>pā</bold>-saddo kattusādhano ca <bold>tabya</bold>-saddo, yathāruci paribhuñjantīti attho. Kilesakāmopi assādiyamāno vatthukāmantogadhoyeva, kilesakāmavasena pana nesaṃ assādetabbatāti āha <bold>‘‘vatthukāmesu kilesakāmena pātabyata’’</bold>nti. <bold>Kilesakāmenā</bold>ti karaṇatthe karaṇavacanaṃ. <bold>Pātabyataṃ paribhuñjitabbata</bold>nti etthāpi kattuvaseneva attho veditabbo. <bold>Moḷiṃ katvā</bold>ti veṇibandhavasena moḷiṃ katvā. <bold>Tāpasaparibbājikāhī</bold>ti tāpasapabbajjūpagatāhi. <bold>Pariññaṃ paññapentī</bold>ti idaṃ ‘‘pahānamāhaṃsū’’ti padasseva vevacananti <bold>‘‘pahānaṃ samatikkamaṃ paññapentī’’</bold>ti vuttaṃ. Tena kāmā nāmete aniccā dukkhā vipariṇāmadhammāti yāthāvato parijānanaṃ idha ‘‘pahāna’’nti adhippetaṃ, na vinābhāvamattanti dasseti. <bold>Māluvāsipāṭikā</bold>ti māluvāvidalaṃ māluvāphale poṭṭalikā. <bold>Santāsaṃ āpajjeyyā</bold>ti sāle adhivatthadevatāya pavattiṃ gahetvā vuttaṃ. Tadā hi tassā evaṃ hoti. <bold>Koviḷārapattasadisehī</bold>ti mahākoviḷārapattasaṇṭhānehi. Saṇṭhānavasena hetaṃ vuttaṃ, māluvāpattā pana koviḷārapattehi mahantatarāni ceva ghanatarāni ca honti. Vipulabahughanagarupattatāya <bold>mahantaṃ bhāraṃ janetvā. Sāti</bold> māluvālatā. <bold>Oghana</bold>nti heṭṭhato olambanahetubhūtaṃ ghanabhāvaṃ.</paragraph>
    <paragraph line="142"><bold>Andhavanasubhagavana</bold>ggahaṇaṃ <pageBreak edition="Myanmar" number="2.0292" /> tesaṃ abhilakkhitabhāvato. <bold>Nāḷikerādīsu</bold> tiṇajātīsu. Khādanupalakkhaṇaṃ upacikānaṃ uṭṭhahanaggahaṇanti āha <bold>‘‘uṭṭhaheyyu’’</bold>nti. <bold>Keḷiṃ karontī viyā</bold>ti vilambananadī <pageBreak edition="Vipassana Research Institut" number="2.0270" /> viya keḷiṃ karontī. Idāni ahaṃ taṃ ajjhottharinti pamodamānā viya ito cito ca vipphandamānā <bold>vilambantī. Samphassopi sukho</bold> mudutaluṇakomalabhāvato. <bold>Dassanampi sukhaṃ</bold> ghanabahalapattasaṃhatatāya. <bold>Somanassajātā</bold>ti pubbe anussavavasena bhavanavināsabhayā santāsaṃ āpajji, idāni tassā sampattidassanena palobhitā somanassajātā ahosi.</paragraph>
    <paragraph line="143"><bold>Viṭabhiṃ kareyyā</bold>ti ātānavitānavasena jaṭentī jālaṃ kareyya. Tathābhūtā ca ghanapattasañchannatāya chattasadisī hotīti āha <bold>‘‘chattākārena tiṭṭheyyā’’</bold>ti. <bold>Sakalaṃ rukkha</bold>nti upari sabbasākhāpasākhaṃ sabbarukkhaṃ. <bold>Bhassamānā</bold>ti paliveṭhanavaseneva otaramānā. <bold>Yāva mūlā otiṇṇasākhāhī</bold>ti māluvā bhārena onamitvā rukkhassa yāva mūlā otiṇṇasākhāhi puna abhiruhamānā. <bold>Sabbasākhā</bold>ti heṭṭhā majjhe upari cāti sabbāpi sākhāyo paliveṭhentī. <bold>Saṃsibbitvā</bold> jālasantānakaniyāmena jaṭetvā. Evaṃ aparāparaṃ saṃsibbanena <bold>ajjhottharantī. Sabbasākhā heṭṭhā katvā sayaṃ upari ṭhatvā</bold> mahābhārabhāvena <bold>vāte vā vāyante deve vā vassante padāleyya. Sākhaṭṭhakavimāna</bold>nti sākhāpaṭibaddhaṃ vimānaṃ. Yasmā idha satthārā ‘‘seyyathāpi, bhikkhave’’tiādinā bhūtapubbameva vatthu upamābhāvena āhaṭaṃ, tasmā <bold>‘‘idaṃ pana vimāna’’</bold>ntiādi vuttaṃ.</paragraph>
    <paragraph line="144" number="471"><bold>Bahalarāgasabhāvo</bold>ti paccavekkhaṇāhi nīharituṃ asakkuṇeyyatāya balavā hutvā abhibhavanarāgadhātuko. <bold>Rāgaja</bold>nti rāganimittajātaṃ. <bold>Diṭṭhe diṭṭhe ārammaṇe</bold>ti diṭṭhe diṭṭhe visabhāgārammaṇe. <bold>Nimittaṃ gaṇhātī</bold>ti kilesuppattiyā kāraṇabhūtaṃ anubyañjanaso nimittaṃ gaṇhāti, sikkhāgāravena pana kilesehi nissitaṃ maggaṃ na paṭipajjati, tato eva ācariyupajjhāyehi āṇattaṃ daṇḍakammaṃ karoteva. Tenāha <bold>‘‘na tveva vītikkamaṃ karotī’’</bold>ti. <bold>Hatthaparāmāsādīnī</bold>ti – ‘‘ehi tāva tayā vuttaṃ mayā vuttañca amutra gantvā vīmaṃsissāmā’’tiādinā hatthaggahaṇādīni karonto, na karuṇāmettānidānavasena. <bold>Mohajātiko</bold>ti bahalamohasabhāvo.</paragraph>
    <paragraph line="145" number="472"><bold>Kammaniyāmenā</bold>ti <pageBreak edition="Myanmar" number="2.0293" /> purimajātisiddhena lobhussadatādiniyamitena kammaniyāmena. Idāni taṃ lobhussadatādiṃ vibhāgena dassetuṃ <bold>‘‘yassa hī’’</bold>tiādi āraddhaṃ. Tattha <bold>kammāyūhanakkhaṇe</bold>ti kammakaraṇavelāya. <bold>Lobho balavā</bold>ti tajjāya sāmaggiyā sāmatthiyato lobho adhiko <pageBreak edition="Vipassana Research Institut" number="2.0271" /> hoti. <bold>Alobho mando</bold>ti tappaṭipakkho alobho dubbalo hoti. Kathaṃ panete lobhālobhā aññamaññaṃ ujuvipaccanīkabhūtā ekakkhaṇe pavattanti? Na kho panetaṃ evaṃ daṭṭhabbaṃ ‘‘ekakkhaṇe pavattantī’’ti, nikantikkhaṇaṃ pana āyūhanakkhaṇameva katvā evaṃ vuttaṃ. Esa nayo sesesu. <bold>Pariyādātu</bold>nti abhibhavituṃ na sakkoti. Yo hi ‘‘evaṃsundaraṃ evaṃvipulaṃ evaṃmahagghañca na sakkā parassa dātu’’ntiādinā amuttacāgatādivasena pavattāya cetanāya sampayutto alobho sammadeva lobhaṃ pariyādātuṃ na sakkoti. Dosamohānaṃ anuppattiyaṃ tādisapaccayalābheneva <bold>adosāmohā balavanto. Tasmā</bold>ti lobhādosāmohānaṃ balavabhāvato alobhadosamohānañca dubbalabhāvatoti vuttameva kāraṇaṃ paccāmasati. <bold>So</bold>ti taṃsamaṅgī. <bold>Tena kammenā</bold>ti tena lobhādiupanissayavatā kusalakammunā. <bold>Sukhasīlo</bold>ti sakhilo. Tamevatthaṃ <bold>akkodhano</bold>ti pariyāyena vadati.</paragraph>
    <paragraph line="146"><bold>Mandā alobhādosā</bold> lobhadose pariyādātuṃ na sakkonti, <bold>amoho pana balavā</bold> mohaṃ pariyādātuṃ sakkotīti evaṃ yathārahaṃ paṭhamavāre vuttanayeneva atidesattho veditabbo. <bold>Purimanayenevā</bold>ti pubbe vuttanayānusārena. <bold>Duṭṭho</bold>ti kodhano. <bold>Dandho</bold>ti mandamañño. <bold>Sukhasīlako</bold>ti sukhasīlo.</paragraph>
    <paragraph line="147">Ettha ca lobhavasena, dosamoha-lobhadosa-lobhamoha-dosamoha-lobhadosamohavasenāti tayo ekakā, tayo dukā, eko tikoti lobhādiussadavasena akusalapakkhe eva satta vārā, tathā kusalapakkhe alobhādiussadavasenāti cuddasa vārā labbhanti. Tattha alobhadosamohā, alobhādosamohā, alobhadosāmohā balavantoti āgatehi kusalapakkhe tatiyadutiyapaṭhamavārehi dosussadamohussadadosamohussadavārā gahitā eva honti. Tathā <pageBreak edition="Myanmar" number="2.0294" /> akusalapakkhe lobhādosāmohā, lobhadosāmohā, lobhādosamohā balavantoti āgatehi tatiyadutiyapaṭhamavārehi adosussadaamohussadaadosāmohussadavārā gahitā evāti akusalakusalapakkhesu tayo tayo vāre antogadhe katvā aṭṭheva vārā dassitā. Ye pana ubhayasammissatāvasena lobhālobhussadavārādayo apare ekūnapaññāsa vārā kāmaṃ dassetabbā, tesaṃ asambhavato eva na dassitā. Na hi ‘‘ekasmiṃ santāne antarena avatthantaraṃ lobho ca balavā alobho cā’’tiādi yujjati. Paṭipakkhavasena vāpi etesaṃ balavadubbalabhāvo sahajātadhammavasena <pageBreak edition="Vipassana Research Institut" number="2.0272" /> vā. Tattha lobhassa tāva paṭipakkhavasena anabhibhūtatāya balavabhāvo, tathā dosamohānaṃ adosāmohehi. Alobhādīnaṃ pana lobhādianabhibhavanato. Sabbesañca samānajātiyasamadhibhuyya pavattivasena sahajātadhammato balavabhāvo. Tena vuttaṃ <bold>aṭṭhakathāyaṃ</bold> (ma. ni. aṭṭha. 2.472) – ‘‘lobho balavā, alobho mando. Adosāmohā balavanto, dosamohā mandā’’tiādi, so ca nesaṃ mandabalavabhāvo purimūpanissayato tathā āsayassa paribhāvitatāya veditabbo. Tenevāha <bold>‘‘kammaniyāmenā’’</bold>ti. Sesaṃ vuttanayattā suviññeyyamevāti.</paragraph>
    <centered line="148">Cūḷadhammasamādānasuttavaṇṇanāya līnatthappakāsanā samattā.</centered>
    <subhead line="149">6. Mahādhammasamādānasuttavaṇṇanā</subhead>
    <paragraph line="150" number="473"> Evaṃ <pageBreak edition="Vipassana Research Institut" number="2.0273" /> idāni vuccamānākāro kāmo kāmanaṃ icchā etesanti <bold>evaṃkāmā</bold>. Evaṃ chando chandanaṃ rocanaṃ ajjhāsayo etesanti <bold>evaṃchandā</bold>. Abhimukhaṃ, abhinivissa vā pakārehi eti upagacchatīti adhippāyo, laddhi. Sā hi laddhabbavatthuṃ abhimukhaṃ ‘‘evameta’’nti abhinivisantī tena tena pakārena upagacchati, hatthagataṃ katvā tiṭṭhati na vissajjeti. Evaṃ vuccamānākāro adhippāyo etesanti <bold>evaṃadhippāyā</bold>. Bhagavā mūlaṃ kāraṇaṃ etesaṃ yāthāvato adhigamāyāti <bold>bhagavaṃmūlakā</bold>. Tenāha <bold>‘‘bhagavantañhi nissāya mayaṃ ime dhamme ājānāma paṭivijjhāmā’’</bold>ti. <bold>Amhākaṃ</bold><bold>dhammā</bold>ti <pageBreak edition="Myanmar" number="2.0295" /> tehi attanā adhigantabbatāya vuttaṃ. Sevitabbānañhi yāthāvato adhigamañāṇāni adhigacchanakasambandhīni, tāni ca sammāsambuddhamūlakāni anaññavisayattā. Tenāha <bold>‘‘pubbe kassapasambuddhenā’’</bold>tiādi. Bhagavā netā tesanti <bold>bhagavaṃnettikā. Netā</bold>ti sevitabbadhamme vineyyasantānaṃ pāpetā. <bold>Vinetā</bold>ti asevitabbadhamme vineyyasantānato apanetā. Tadaṅgavinayādivasena vā <bold>vinetā. Anunetā</bold>ti ime dhammā sevitabbā, ime na sevitabbāti ubhayasampāpanāpanayanatthaṃ paññapetā. Tenāha <bold>‘‘yathāsabhāvato’’</bold>tiādi.</paragraph>
    <paragraph line="151">Paṭisaranti etthāti paṭisaraṇaṃ, bhagavā paṭisaraṇaṃ etesanti <bold>bhagavaṃpaṭisaraṇā</bold>. Paṭisarati sabhāvasampaṭivedhavasena paccekamupagacchatīti vā paṭisaraṇaṃ, bhagavā paṭisaraṇaṃ etesanti <bold>bhagavaṃpaṭisaraṇā. Paṭivedhavasenā</bold>ti paṭivijjhitabbatāvasena. Asatipi mukhe atthato evaṃ vadanto viya hotīti āha <bold>‘‘phasso āgacchati, ahaṃ bhagavā kiṃ nāmo’’</bold>ti. <bold>Paṭibhātū</bold>ti ettha paṭi-saddāpekkhāya ‘‘bhagavanta’’nti upayogavacanaṃ, attho pana sāmivacanavaseneva veditabboti dassento āha <bold>‘‘bhagavato’’</bold>ti <bold>paṭibhātū</bold>ti ca bhagavato bhāgo hotu. Bhagavato hi esa bhāgo, yadidaṃ dhammassa desanā, amhākaṃ pana bhāgo savananti adhippāyo. Keci pana <bold>paṭibhātū</bold>ti padissatūti atthaṃ vadanti, ñāṇena dissatu, desīyatūti vā attho. <bold>Upaṭṭhātū</bold>ti ca ñāṇassa paccupaṭṭhātu.</paragraph>
    <paragraph line="152" number="474"><bold>Nissayitabbe</bold>ti <pageBreak edition="Vipassana Research Institut" number="2.0274" /> attano santāne uppādanavasena apassayitabbe. Tatiyacatutthadhammasamādānāni hi apassāya sattānaṃ etarahi āyatiñca sampattiyo abhivaḍḍhanti. <bold>Bhajitabbe</bold>ti tasseva vevacanaṃ. <bold>Sevitabbe</bold>ti vā sappurisupassayasaddhammassavanayonisomanasikāre sandhāyāha. <bold>Bhajitabbe</bold>ti tappaccaye dānādipuññadhamme.</paragraph>
    <paragraph line="153" number="475"><bold>Uppaṭipāṭiākārenā</bold>ti paṭhamaṃ saṃkilesadhamme dassetvā pacchā vodānadhammadassanaṃ satthu desanāpaṭipāṭi, yathā – ‘‘vāmaṃ muñca, dakkhiṇaṃ gaṇhā’’ti (dha. sa. aṭṭha. 498; visuddhi. mahāṭī. 1.14), tathā uppaṭipāṭipakārena, sā ca kho purimesu dvīsu dhammasamādānesu <pageBreak edition="Myanmar" number="2.0296" />, pacchimesu pana paṭipāṭiyāva mātikā paṭṭhapitā. <bold>Yathādhammarasenevā</bold>ti pahātabbapahāyakadhammānaṃ yathāsabhāveneva. Sabhāvo hi yāthāvato rasitabbato jānitabbato ‘‘raso’’ti vuccati. Paṭhamaṃ pahātabbadhamme dassetvā tadanantaraṃ ‘‘ime dhammā etehi pahīyantī’’ti pahāyakadhammadassanaṃ desanānupubbī. <bold>Gahaṇaṃ</bold> ādiyanaṃ attano santāne uppādanaṃ.</paragraph>
    <paragraph line="154" number="478"> Vadhadaṇḍādīhi bhītassa upasaṅkamane, micchā caritvā tathā apagamane ca pubbāparacetanānaṃ vasena micchācāro dukkhavedano hoti, tathā issānindādīhi upaddutassa aparacetanāvasena, evaṃ abhijjhāmicchādiṭṭhīsupi yathārahaṃ veditabbaṃ. <bold>Tissannampi cetanāna</bold>nti pubbāparasanniṭṭhāpakacetanānaṃ. Adinnādānaṃ musāvādo pisuṇavācā samphappalāpoti imesaṃ catunnaṃ sanniṭṭhāpakacetanānaṃ sukhasampayuttā vā upekkhāsampayuttā vāti ayaṃ nayo idha adhikatattā na uddhaṭo. <bold>Domanassameva cettha dukkha</bold>nti idaṃ pubbabhāgāparabhāgacetanāpi cettha āsannā domanassasahagatā eva hontīti katvā vuttaṃ. Anāsannā pana sandhāya <bold>‘‘pariyeṭṭhiṃ vā āpajjantassā’’</bold>tiādi vuttaṃ. Teneva micchācārābhijjhāmicchādiṭṭhīnaṃ pubbabhāgāparabhāgacetanā āsannā sanniṭṭhāpakacetanāgatikāvāti dassitaṃ hotīti daṭṭhabbaṃ. <bold>Pariyeṭṭhi</bold>nti micchācārādīsu vītikkamitabbavatthumālāgandhādipariyesanaṃ. Pāṇātipātādīsu māretabbavatthuāvudhādipariyesanaṃ <bold>āpajjantassa</bold>. Akicchenapi tesaṃ pariyesanaṃ sambhavatīti <bold>‘‘vaṭṭatiyevā’’</bold>ti sāsaṅkaṃ vadati.</paragraph>
    <paragraph line="155" number="479"><bold>Sukhavedanā hontī</bold>ti sukhavedanāpi hontīti adhippāyo. Tāsaṃ cetanānaṃ asukhavedanatāpi labbhatīti <bold>‘‘sukhavedanāpi hontiyevā’’</bold>ti sāsaṅkavacanaṃ. <bold>Somanassameva cettha sukha</bold>nti idaṃ pubbabhāgāparabhāgacetanāpi somanassasahagatā eva hontīti katvā vuttaṃ. Tañca kho <pageBreak edition="Vipassana Research Institut" number="2.0275" /> micchācāravajjānaṃ channaṃ vasena. Micchācārassa pana pubbāparabhāgassa vasena <bold>‘‘kāyikaṃ sukhampi vaṭṭatiyevā</bold>ti sāsaṅkavacanaṃ.</paragraph>
    <paragraph line="156" number="480"> Dosajapariḷāhavasenassa siyā kāyikampi dukkhanti adhippāyena <bold>‘‘so gaṇhantopi dukkhito’’</bold>ti vuttaṃ. Cetodukkhameva vā sandhāya tassa aparāparuppattidassanatthaṃ <bold>‘‘dukkhito domanassito’’</bold>ti vuttaṃ.</paragraph>
    <paragraph line="157" number="481"><bold>Dasasupi</bold><pageBreak edition="Myanmar" number="2.0297" /><bold>padesū</bold>ti dasasupi koṭṭhāsesu, vākyesu vā. Upekkhāsampayuttatāpi sambhavatīti <bold>‘‘sukhasampayuttā hontiyevā’’</bold>ti idha sāsaṅkavacanaṃ. Pāṇātipātā paṭiviratassa kāyopi siyā vigatadarathapariḷāhoti pāṇātipātāveramaṇiādipaccayā kāyikapaṭisaṃvedanāpi sambhavatīti <bold>sahāpi sukhenā</bold>ti ettha kāyiyasukhampi vaṭṭatiyeva.</paragraph>
    <paragraph line="158" number="482"><bold>Tittakālābū</bold>ti upabhuttassa ummādādipāpanena kucchitatittakaraso alābu. <bold>Na ruccissati</bold> aniṭṭharasatāya aniṭṭhaphalatāya ca.</paragraph>
    <paragraph line="159" number="483"><bold>Rasaṃ detī</bold>ti rasaṃ dasseti vibhāveti.</paragraph>
    <paragraph line="160" number="484"><bold>Pūtimutta</bold>nti pūtisabhāvamuttaṃ. <bold>Taruṇa</bold>nti dhārāvasena nipatantaṃ hutvā uṇhaṃ. Tenassa uparimuttatamāha. Muttañhi passāvamaggato muccamānaṃ kāyusmāvasena uṇhaṃ hoti.</paragraph>
    <paragraph line="161" number="485"><bold>Yaṃ bhagandarasaṃsaṭṭhaṃ lohitaṃ pakkhandatī</bold>ti bhagandarabyādhisahitāya lohitapakkhandatāya vasena yaṃ lohitaṃ vissavati. Pittasaṃsaṭṭhaṃ lohitaṃ pakkhandatīti ānetvā sambandho.</paragraph>
    <paragraph line="162" number="486"><bold>Ubbiddhe</bold>ti dūre. Abbhamahikādiupakkilesavigamena hi ākāsaṃ uttuṅgaṃ viya dūraṃ viya ca khāyati. Tenāha <bold>‘‘dūrībhūte’’</bold>ti. Tamaṃyeva <bold>tamagataṃ</bold> ‘‘gūthagataṃ muttagata’’nti (ma. ni. 2.119; a. ni. 9.11) yathā. <bold>Bhāsate ca tapate ca virocate</bold> ca idaṃ catutthaṃ dhammasamādānaṃ vibhajantena kusalakammapathassa vibhajitvā dassitattā.</paragraph>
    <paragraph line="163">Saṅgararukkho <pageBreak edition="Vipassana Research Institut" number="2.0276" /> kandamādasapova. <bold>Sarabhaññavasenā</bold>ti atthaṃ avibhajitvā padaso sarabhaññavasena. <bold>Osārentassā</bold>ti uccārentassa. <bold>Sadde</bold>ti osāraṇasadde. Adhigatavisesaṃ anārocetukāmā <bold>devatā tattheva antaradhāyi. Taṃ divasa</bold>nti satthārā desitadivase. Iti attano visesādhigamanimittatāya ayaṃ devatā imaṃ suttaṃ piyāyati. Sesaṃ uttānameva.</paragraph>
    <centered line="164">Mahādhammasamādānasuttavaṇṇanāya līnatthappakāsanā samattā.</centered>
    <subhead line="165">7. Vīmaṃsakasuttavaṇṇanā</subhead>
    <paragraph line="166" number="487"><bold>Atthavīmaṃsako</bold>ti <pageBreak edition="Myanmar" number="2.0298" /><pageBreak edition="Vipassana Research Institut" number="2.0277" /> attatthaparatthādiatthavijānanako. <bold>Saṅkhāravīmaṃsako</bold>ti saṅkhatadhamme salakkhaṇato sāmaññalakkhaṇato vā āyatanādivibhāgato ca vīmaṃsako. <bold>Satthuvīmaṃsako</bold>ti ‘‘satthā nāma guṇato ediso ediso cā’’ti satthu upaparikkhako. <bold>Vīmaṃsako</bold>ti vicārako. Yaṃ cetaso sarāgādivibhāgato paricchindanaṃ, taṃ <bold>cetopariyāyo</bold>. Tenāha <bold>‘‘cittapariccheda’’</bold>nti. Yasmā cetopariyāyañāṇalābhī – ‘‘idaṃ cittaṃ ito paraṃ pavattaṃ idamito para’’nti parassa cittuppattiṃ pajānāti, tasmā vuttaṃ ‘‘<bold>cetopariyāyanti cittavāra’’</bold>nti. Vāratthepi hi <bold>pariyāya</bold>-saddo hoti – ‘‘kassa nu kho, ānanda, pariyāyo ajja bhikkhuniyo ovaditu’’ntiādīsu (ma. ni. 3.398). Cittacārantipi pāṭho, cittapavattinti attho. <bold>Evaṃ vijānanatthāyā</bold>ti idāni vuccamānākārena vīmaṃsanatthāya.</paragraph>
    <paragraph line="167" number="488"><bold>Kalyāṇamittūpanissaya</bold>nti kalyāṇamittasaṅkhātaṃ brahmacariyavāsassa balavasannissayaṃ. <bold>Upaḍḍhaṃ attano ānubhāvenā</bold>ti iminā puggalena sampādiyamānassa brahmacariyassa upaḍḍhabhāgamattaṃ attano vimuttiparipācakadhammānubhāvena sijjhati. <bold>Upaḍḍhaṃ kalyāṇamittānubhāvenā</bold>ti itaro pana upaḍḍhabhāgo yaṃ nissāya brahmacariyaṃ vussati, tassa kalyāṇamittassa upadesānubhāvena <bold>hoti,</bold> sijjhatīti attho. Lokasiddho eva ayamattho. Lokiyā hi –</paragraph>
    <gatha1 line="168">‘‘Pādo siddho ācariyā, pādo hissānubhāvato;</gatha1>
    <gathalast line="169">Taṃvijjāsevakā pādo, pādo kālena paccatī’’ti. –</gathalast>
    <unindented line="170">Vadanti. <bold>Attano dhammatāyā</bold>ti attano sabhāvena, ñāṇenāti attho. <bold>Kalyāṇamittatā</bold>ti kalyāṇo bhadro sundaro mitto etassāti kalyāṇamitto, tassa bhāvo <bold>kalyāṇamittatā,</bold> kalyāṇamittavantatā. Sīlādiguṇasampannehi kalyāṇapuggaleheva ayanaṃ pavatti <bold>kalyāṇasahāyatā</bold>. Tesu eva cittena ceva kāyena ca ninnapoṇapabbhārabhāvena pavatti <bold>kalyāṇasampavaṅkatā. Māheva</bold>nti evaṃ mā āha, ‘‘upaḍḍhaṃ brahmacariyassā’’ti mā kathehīti attho. <bold>Tadaminā</bold>ti ettha nti nipātamattaṃ <pageBreak edition="Myanmar" number="2.0299" /> da-kāro padasandhikaro i-kārassa a-kāraṃ katvā niddeso. <bold>Imināpī</bold>ti idāni vuccamānenapīti <pageBreak edition="Vipassana Research Institut" number="2.0278" /> attho. <bold>Pariyāyenā</bold>ti kāraṇena. Idāni taṃ kāraṇaṃ dassetuṃ <bold>‘‘mamaṃ hī’’</bold>tiādi vuttaṃ.</unindented>
    <paragraph line="171">Yathā cettha, aññesupi suttesu kalyāṇamittupanissayameva visesoti dassento <bold>‘‘bhikkhūnaṃ bāhiraṅgasampattiṃ kathentopī’’</bold>tiādimāha. Tattha <bold>vimuttiparipācaniyadhamme</bold>ti vimuttiyā arahattassa paripācakadhamme. <bold>Paccaye</bold>ti gilānapaccayabhesajje. <bold>Mahājacco</bold>ti mahākulīno.</paragraph>
    <paragraph line="172"><bold>Kāyiko samācāro</bold>ti abhikkamapaṭikkamādiko satisampajaññaparikkhato pākatiko ca. <bold>Vīmaṃsakassa</bold> upaparikkhakassa. <bold>Cakkhuviññeyyo nāma</bold> cakkhudvārānusārena viññātabbattā. <bold>Sotaviññeyyo</bold>ti etthāpi eseva nayo. <bold>Saṃkiliṭṭhā</bold>ti rāgādisaṃkilesadhammehi vibādhitā, upatāpitā vidūsitā malīnā cāti attho. Te pana tehi samannāgatā hontīti āha <bold>‘‘kilesasampayuttā’’</bold>ti. Yadi na cakkhusotaviññeyyā, pāḷiyaṃ kathaṃ tathā vuttāti āha <bold>‘‘yathā panā’’</bold>tiādi. <bold>Kāyavacīsamācārāpi</bold><bold>saṃkiliṭṭhāyeva nāma</bold> saṃkiliṭṭhacittasamuṭṭhānato. Bhavati hi taṃhetukepi tadupacāro yathā ‘‘semho guḷo’’ti. ‘‘Mā me idaṃ asāruppaṃ paro aññāsī’’ti pana <bold>paṭicchannatāya na na upalabbhanti. ‘‘Na kho mayaṃ, bhante, bhagavato kiñci garahāmā’’</bold>ti vatvā garahitabbābhāvaṃ dassento <bold>‘‘bhagavā hī’’</bold>tiādimāha. Abhāvitamaggassa hi garahitabbatā nāma siyā, na bhāvitamaggassa. <bold>Esa</bold> uttaro māṇavo ‘‘buddhampi garahitvā pakkamissāmī’’ti katvā anubandhi. <bold>Evaṃ cintesi</bold> mahābhinikkhamanadivase attano vacane aṭṭhitattā. <bold>Kiñci vajjaṃ apassanto</bold> māro evamāha –</paragraph>
    <gatha1 line="173">‘‘Satta vassāni bhagavantaṃ, anubandhiṃ padāpadaṃ;</gatha1>
    <gathalast line="174">Otāraṃ nādhigacchissaṃ, sambuddhassa satīmato’’ti. (su. ni. 448);</gathalast>
    <paragraph line="175"><bold>Kāle kaṇhā, kāle sukkā</bold>ti yathāsamādinnaṃ sammāpaṭipattiṃ parisuddhaṃ katvā pavattetuṃ asakkontassa kadāci kaṇhā aparisuddhā kāyasamācārādayo, kadāci sukkā parisuddhāti evaṃ antarantarā byāmissavasena <pageBreak edition="Myanmar" number="2.0300" /><bold>vomissakā. Nikkilesā</bold>ti nirupakkilesā anupakkiliṭṭhā.</paragraph>
    <paragraph line="176"><bold>Anavajjaṃ</bold> vajjarahitattā. <bold>Dīgharatta</bold>nti accantasaṃyoge upayogavacanaṃ. <bold>Samāpanno</bold>ti sammā āpanno samaṅgībhūto. Tenāha <bold>‘‘samannāgato’’</bold>ti. Attanā katassa asāruppassa paṭicchādanatthaṃ <bold>āraññako</bold><pageBreak edition="Vipassana Research Institut" number="2.0279" /><bold>viya hutvā. Tassa parihāra</bold>nti uḷārehi pūjāsakkārehi manussehi tassa parihariyamānataṃ. <bold>Atidappito</bold>ti evaṃ manussānaṃ sambhāvanāya ativiya datto gabbito.</paragraph>
    <paragraph line="177"><bold>Na ittarasamāpannoti jānāti</bold>. Kasmā? Sīlaṃ nāma dīghena addhunā jānitabbaṃ, na ittarena. Idāni anekajātisamudācāravasena tathāgato imaṃ kusalaṃ dhammaṃ dīgharattaṃ samāpanno, tañcassa ativiya acchariyanti dassetuṃ <bold>‘‘anacchariyaṃ ceta’’</bold>ntiādi vuttaṃ.</paragraph>
    <paragraph line="178"><bold>Araññagāmake</bold>ti araññapadese ekasmiṃ khuddakagāme. Tattha nesaṃ divase divase piṇḍāya caraṇassa avicchinnataṃ dassetuṃ <bold>‘‘piṇḍāya carantī’’</bold>ti vuttaṃ. <bold>Pivantī</bold>ti etthāpi eseva nayo. <bold>Dullabhaloṇo hoti</bold> samuddassa dūratāya.</paragraph>
    <paragraph line="179">Tadā kira videharaṭṭhe soḷasa gāmasahassāni mahantāneva. Tenāha – <bold>‘‘hitvā gāmasahassāni, paripuṇṇāni soḷasā’’</bold>ti. Idāni kasmā <bold>‘‘sannidhiṃ dāni kubbasī’’</bold>ti maṃ ghaṭṭethāti vatthukāmo taṃ anāvikatvā <bold>‘‘loṇa…pe… na karothā’’</bold>ti āha. Gandhāro tassādhippāyaṃ vibhāvetukāmo <bold>‘‘kiṃ mayā kataṃ vedehīsī’’</bold>ti āha.</paragraph>
    <paragraph line="180">Itaro attano adhippāyaṃ vibhāvento <bold>‘‘hitvā’’</bold>ti gāthamāha. Itaro <bold>‘‘dhammaṃ bhaṇāmī’’</bold>ti gāthanti evaṃ sabbāpi nesaṃ vacanapaṭivacanagāthā. Tattha <bold>pasāsasī</bold>ti ghaṭṭento viya anusāsasi. <bold>Na pāpamupalimpati</bold> cittappakopābhāvato. <bold>Mahatthiya</bold>nti mahāatthasaṃhitaṃ. <bold>No ce assa sakā buddhī</bold>tiādi vedehaisino – ‘‘ācariyo mama hitesitāya ṭhatvā dhammaṃ eva bhaṇatī’’ti yoniso ummujjanākāradassanaṃ. Tenāha <bold>‘‘evañca pana vatvā’’</bold>tiādi.</paragraph>
    <paragraph line="181">‘‘Ñattā’’ti loke ñāyati vissutoti ñāto, ñātassa bhāvo <bold>ñattaṃ. Ajjhāpanno</bold>ti upagato. Ñatta-ggahaṇena patthaṭayasatā vibhāvitāti <pageBreak edition="Myanmar" number="2.0301" /> āha <bold>‘‘yasañca parivārasampatti’’</bold>nti. <bold>Ki</bold>nti kiṃpayojanaṃ, ko ettha dosoti adhippāyo.</paragraph>
    <paragraph line="182"><bold>Tattha tattha vijjhanto</bold>ti yasamadena parivāramadena ca matto hutvā gāmepi vihārepi janavivittepi saṅghamajjhepi aññe bhikkhū ghaṭṭento ‘‘mayhaṃ nāma pādā itaresaṃ pādaphusanaṭṭhānaṃ phusantī’’ti aphusitukāmatāya aggapādena bhūmiṃ phusanto viya carati. <bold>Onamatī</bold>ti nivātavuttitāya avanamati anuddhato atthaddho hoti. <bold>Akiñcanabhāva</bold>nti ‘‘pabbajitena nāma akiñcanañāṇena <pageBreak edition="Vipassana Research Institut" number="2.0280" /> samapariggahena bhavitabba’’nti akiñcanajjhāsayaṃ paṭiavekkhitvā. <bold>Lābhepi tādī, alābhepi tādī</bold>ti yathā alābhakāle lābhassa laddhakālepi tathevāti tādī ekasadiso. <bold>Yase</bold> satipi mahāparivārakālepi.</paragraph>
    <paragraph line="183"><bold>Abhayo hutvā uparato</bold>ti nibbhayo hutvā bhayassa abhāveneva oramitabbato uparato bhayahetūnaṃ pahīnattā. Tañca kho na katipayakālaṃ, atha kho accantameva uparatoti <bold>accantūparato</bold>. Atha kho bhāyitabbavatthuṃ avekkhitvā tato <bold>bhayena uparato</bold>. Kilesā eva bhāyitabbato <bold>kilesabhayaṃ</bold>. Esa nayo sesesupi. <bold>Satta sekkhā</bold>ti satta sekkhāpi bhayūparatā, pageva puthujjanoti adhippāyo.</paragraph>
    <paragraph line="184"><bold>Thaṇḍilapīṭhaka</bold>nti thaṇḍilamañcasadisaṃ pīṭhakanti attho. <bold>Nissāyā</bold>ti apassāya taṃ apassāyaṃ katvā. Dvinnaṃ majjhe thaṇḍilapīṭhakā dvāre ṭhatvā olokentassa nevāsikabhikkhussa na paññāyi. <bold>Asaññatanīhārenā</bold>ti na saññatākārena. ‘‘Maṃ bhāyanto heṭṭhāmañcaṃ paviṭṭho bhavissatī’’ti heṭṭhāmañcaṃ <bold>oloketvā. Ukkāsi</bold> ‘‘bahi gacchanto akkositvā mā apuññaṃ pasavī’’ti. <bold>Adhivāsetu</bold>nti tādisaṃ iddhānabhāvaṃ disvāpi paṭapaṭāyanto attano kodhaṃ adhivāsetuṃ asakkonto.</paragraph>
    <paragraph line="185"><bold>Khayenevā</bold>ti rāgassa accantakkhayeneva vītarāgattā. <bold>Na paṭisaṅkhāya vāretvā</bold>ti na paṭisaṅkhānabalena rāgapariyuṭṭhānaṃ nivāretvā vītarāgattā. <bold>Evaṃ</bold> vuttappakārena. Kāyasamācārādīnaṃ saṃkiliṭṭhānaṃ vītikkamiyānañca abhāvaṃ ācārassa vodānaṃ cirakālasamāciṇṇatāya ñātassa sahitabhāvepi anupakkiliṭṭhatāya abhayūparatabhāvasamannesanāya ākarīyati ñāpetuṃ icchito attho pakārato ñāpīyati etehīti <bold>ākārā,</bold><pageBreak edition="Myanmar" number="2.0302" /> upapattisādhanakāraṇāni. Tāni pana yasmā attano yathānumatassa atthassa ñāpakabhāvena vavatthīyanti, tasmā tāni tesaṃ mūlakāraṇabhūtāni anumānañāṇāni ca dassento bhagavā – ‘‘ke panāyasmato ākārā ke anvayā’’ti avocāti imamatthaṃ vibhāvento <bold>‘‘ākārāti kāraṇāni, anvayāti anubuddhiyo’’</bold>ti āha. Yathā hi loke diṭṭhena dhūmena adiṭṭhaṃ aggiṃ anveti anumānato jānāti, evaṃ vīmaṃsako bhikkhu – ‘‘bhagavā ekekavihāresu suppaṭipannesu duppaṭipannesu ca yathā ekasadisatādassanena abhayūparatataṃ anveti anumānato jānāti, suppaṭipannaduppaṭipannapuggalesu anussādanānapasādanappattāya satthu aviparītadhammadesanatāya sammāsambuddhataṃ saṅghasuppaṭipattiñca anveti anumānato jānāti, evaṃ jānanto ca abhayūparato tathāgato sabbadhi vītarāgattā, yo <pageBreak edition="Vipassana Research Institut" number="2.0281" /> yattha vītarāgo, na so tannimittaṃ kiñci bhayaṃ passati seyyathāpi brahmā kāmabhavanimittaṃ, tathā sammāsambuddho bhagavā aviparītadhammadesanattā, svākhāto dhammo ekantaniyyānikattā, suppaṭipanno saṅgho aveccappasannattā’’ti vatthuttayaṃ guṇato yāthāvato jānāti.</paragraph>
    <paragraph line="186"><bold>Gaṇabandhanenā</bold>ti ‘‘mama saddhivihārikā mama antevāsikā’’ti evaṃ gaṇe apekkhāsaṅkhātena bandhanena baddhā payuttā. <bold>Tāya tāya paṭipattiyā</bold>ti ‘‘sugatā duggatā’’ti vuttāya suppaṭipattiyā duppaṭipattiyā ca. <bold>Ussādanā</bold>ti guṇavasena ukkaṃsanā. <bold>Apasādanā</bold>ti hīḷanā. Ubhayattha <bold>gehassitavasenā</bold>ti iminā sammāpaṭipattiyā paresaṃ uyyojanatthaṃ – ‘‘paṇḍito, bhikkhave, mahākaccāno’’tiādinā (ma. ni. 1.205; 3.285, 322) guṇato ukkaṃsanampi āyatiṃ saṃvarāya yathāparādhaṃ garahaṇampi na nivāreti.</paragraph>
    <paragraph line="187" number="489"> Vīmaṃsakassapi adhippāyo vīmaṃsanavasena pavatto. <bold>Mūlavīmaṃsako</bold> hetuvāditāya. Gaṇṭhivīmaṃsakassa anussutibhāvato vuttaṃ <bold>‘‘parasseva kathāya niṭṭhaṅgato’’</bold>ti. Tenāha bhagavā – ‘‘parassa cetopariyāyaṃ ajānantenā’’ti. <bold>Tathāgatova paṭipucchitabbo</bold>ti iminā pubbe sādhāraṇato vuttaṃ anumānaṃ ukkaṃsaṃ pāpetvā vadati. Ukkaṃsagatañhetaṃ anumānaṃ, yadidaṃ sabbaññuvacanaṃ avisaṃvādaṃ sāmaññato aputhujjanagocarassa <pageBreak edition="Myanmar" number="2.0303" /> atthassa anumānato. Tividho hi attho, koci paccakkhasiddho, yo rūpādidhammānaṃ paccattavedaniyo aniddisitabbākāro. Koci anumānasiddho, yo ghaṭādīsu pasiddhena paccayāyattabhāvena sādhiyamāno saddādīnaṃ aniccatādiākāro. Koci okappanasiddho, yo pacurajanassa accantamadiṭṭho saddhāvisayo paralokanibbānādi. Tattha yassa satthuno vacanaṃ paccakkhasiddhe anumānasiddhe ca atthe na visaṃvādeti aviparītappavattiyā, tassa vacanena saddheyyatthasiddhi, saddheyyarūpā eva ca yebhuyyena satthuguṇā accantasambhavato.</paragraph>
    <paragraph line="188"><bold>Esa mayhaṃ patho</bold>ti yvāyaṃ ājīvaṭṭhamakasīlasaṅkhāto mayhaṃ oramattako guṇo, esa aparacittaviduno vīmaṃsakassa bhikkhuno mama jānanapatho jānanamaggo. <bold>Esa gocaro</bold>ti eso ettako eva tassa mayi gocaro, na ito paraṃ. Tathā hi <bold>brahmajālepi</bold> (dī. ni. 1.7) bhagavatā ājīvaṭṭhamakasīlameva niddiṭṭhaṃ. <bold>Etāpātho</bold>ti ettakāpātho. Yo sīle patiṭṭhito ‘‘etaṃ mamā’’ti, ‘‘imināhaṃ sīlena devo vā bhavissāmi devaññataro vā’’ti taṇhāya parāmasanto, tassa <pageBreak edition="Vipassana Research Institut" number="2.0282" /> visesabhāgiyatāya, nibbedhabhāgiyatāya vā akāraṇena taṇhaṃ anativattanato so tammayo nāma. Tenāha <bold>‘‘na tammayo na sataṇho’’</bold>tiādi.</paragraph>
    <paragraph line="189">Sutassa uparūpari visesāvahabhāvena <bold>uttaruttarañceva</bold> tassa ca visesassa anukkamena paṇītatarabhāvato <bold>paṇītatarañca katvā deseti. Savipakkhanti</bold> pahātabbapahāyakabhāvena sappaṭipakkhaṃ. <bold>Kaṇhaṃ paṭibāhitvā sukka</bold>nti idaṃ dhammajātaṃ kaṇhaṃ nāma, imassa pahāyakaṃ idaṃ sukkaṃ nāmāti evaṃ kaṇhaṃ paṭibāhitvā sukkaṃ. <bold>Sukkaṃ paṭibāhitvā kaṇha</bold>nti etthāpi eseva nayo. Idha pana ‘‘iminā pahātabba’’nti vattabbaṃ. <bold>Saussāha</bold>nti sabyāpāraṃ. Kiriyamayacittānañhi anupacchinnāvijjātaṇhāmānādike santāne sabyāpāratā saussāhatā, savipākadhammatāti attho. <bold>Tasmiṃ desite dhamme</bold>ti tasmiṃ satthārā desite lokiyalokuttaradhamme. <bold>Ekaccaṃ</bold> ekadesabhūtaṃ maggaphalanibbānasaṅkhātaṃ <bold>paṭivedhadhammaṃ abhiññāya</bold> abhivisiṭṭhāya maggapaññāya jānitvā. <bold>Paṭivedhadhammena maggena. Desanādhamme</bold>ti desanāruḷhe pubbabhāgiye bodhipakkhiyadhamme <bold>niṭṭhaṃ gacchati</bold> – ‘‘addhā imāya <pageBreak edition="Myanmar" number="2.0304" /> paṭipadāya jarāmaraṇato muccissāmī’’ti. Pubbe pothujjanikasaddhāyapi pasanno, tato <bold>bhiyyosomattāya</bold> aviparītadhammadesano <bold>sammāsambuddho so bhagavāti satthari pasīdati. Niyyānikattā</bold>ti vaṭṭadukkhato eva tato niyyānāvahattā. <bold>Vaṅkādī</bold>ti <bold>ādi</bold>-saddena aññaṃ asāmīcipariyāyaṃ sabbaṃ dosaṃ saṅgaṇhāti.</paragraph>
    <paragraph line="190" number="490"><bold>Imehi satthuvīmaṃsanakāraṇehī</bold>ti ‘‘parisuddhakāyasamācāratādīhi ceva uttaruttaripaṇītapaṇītaaviparītadhammadesanāhi cā’’ti imehi yathāvuttehi satthuupaparikkhanakāraṇehi. <bold>Akkharasampiṇḍanapadehī</bold>ti tesaṃyeva kāraṇānaṃ sambodhanehi akkharasamudāyalakkhaṇehi padehi. <bold>Idha vuttehi akkharehī</bold>ti imasmiṃ sutte vuttehi yathāvuttassa atthassa abhibyañjanato byañjanasaññitehi akkharehi. <bold>Okappanā</bold>ti saddheyyavatthuṃ okkantitvā pasīdanato okappanalakkhaṇā. <bold>Saddhāya mūlaṃ nāmā</bold>ti aveccappasādabhūtāya saddhāya mūlaṃ nāma kāraṇanti saddahanassa kāraṇaṃ parisuddhakāyasamācārādikaṃ. <bold>Thirā</bold> paṭipakkhasamucchedena suppatiṭṭhitattā. <bold>Harituṃ na sakkā</bold>ti apanetuṃ asakkuṇeyyā. Itaresu samaṇabrāhmaṇadevesu vattabbameva natthīti āha <bold>‘‘samitapāpasamaṇena vā’’</bold>tiādi.</paragraph>
    <paragraph line="191">‘‘Buddhānaṃ <pageBreak edition="Vipassana Research Institut" number="2.0283" /> kesañci sāvakānañca vibādhanatthaṃ māro upagacchatī’’ti sutapubbattā <bold>‘‘ayaṃ māro āgato’’</bold>ti cintesi. Ānubhāvasampannena ariyasāvakena pucchitattā <bold>musāvādaṃ kātuṃ nāsakkhi. Ete</bold>ti yathāvutte samitapāpasamaṇādayo ṭhapetvā. <bold>Sabhāvasamannesanā</bold>ti yāthāvasamannesanā aviparītavīmaṃsā. <bold>Sabhāvenevā</bold>ti sabbhāveneva yathābhūtaguṇato eva. <bold>Suṭṭhu</bold> sammadeva. <bold>Samannesito</bold>ti upaparikkhito. Sesaṃ suviññeyyamevāti.</paragraph>
    <centered line="192">Vīmaṃsakasuttavaṇṇanāya līnatthappakāsanā samattā.</centered>
    <subhead line="193">8. Kosambiyasuttavaṇṇanā</subhead>
    <paragraph line="194" number="491"><bold>Tasmā</bold>ti <pageBreak edition="Vipassana Research Institut" number="2.0284" /> yasmā kosambarukkhavatī, tasmā nagaraṃ kosambītisaṅkhamagamāsi. Kusambassa vā isino nivāsabhūmi kosambī, tassāvidūre bhavattā nagaraṃ <bold>kosambī</bold>.</paragraph>
    <paragraph line="195"><bold>Ghositaseṭṭhinā</bold><pageBreak edition="Myanmar" number="2.0305" /><bold>kārite ārāme</bold>ti ettha ko ghositaseṭṭhi, kathañcānena ārāmo kāritoti antolīnāya codanāya vissajjane samudāgamato paṭṭhāya ghositaseṭṭhiṃ dassetuṃ <bold>‘‘addilaraṭṭhaṃ nāma ahosī’’</bold>tiādi āraddhaṃ. <bold>Kedāraparicchinna</bold>nti tattha tattha kedārabhūmiyā paricchinnaṃ. <bold>Gacchanto</bold>ti kedārapāḷiyā gacchanto. <bold>Pahūtapāyasa</bold>nti pahūtataraṃ pāyasaṃ, taṃ pana garu siniddhaṃ antarāmagge appāhāratāya mandagahaṇiko samāno jīrāpetuṃ nāsakkhi. Tenāha <bold>‘‘jīrāpetuṃ asakkonto’’</bold>tiādi. Yasavati rūpavati <bold>kulaghare nibbatti. Ghositaseṭṭhi nāma jāto</bold>ti evamettha saṅkhepeneva ghositaseṭṭhivatthuṃ katheti, vitthāro pana <bold>dhammapadavatthumhi</bold> (dha. pa. aṭṭha. 1.sāmāvatīvatthu) vuttanayeneva veditabbo.</paragraph>
    <paragraph line="196"><bold>Upasaṃkappanavasenā</bold>ti upasaṅkappananiyāmena. <bold>Āhāraparikkhīṇakāyassā</bold>ti āhāranimittaparikkhīṇakāyassa, āhārakkhayena parikkhīṇakāyassāti attho. <bold>Suññāgāre</bold>ti janavivitte phāsukaṭṭhāne.</paragraph>
    <paragraph line="197"><bold>Kalahassa pubbabhāgo bhaṇḍanaṃ nāmā</bold>ti kalahassa hetubhūtā paribhāsā taṃsadisī ca aniṭṭhakiriyā bhaṇḍanaṃ nāma. <bold>Hatthaparāmāsādivasenā</bold>ti kujjhitvā aññamaññassa hatthe gahetvā parāmasanaaccantabandhanādivasena. ‘‘Ayaṃ dhammo’’tiādinā viruddhavādabhūtaṃ āpannāti <bold>vivādāpannā</bold>. Tenāha <bold>‘‘viruddhabhūta’’</bold>ntiādi. Mukhasannissitatāya vācā idha ‘‘mukha’’nti adhippetāti āha <bold>‘‘mukhasattīhīti vācāsattīhī’’</bold>ti. <bold>Saññatti</bold>nti saññāpanaṃ ‘‘ayaṃ dhammo, ayaṃ vinayo’’ti saññāpetabbataṃ. <bold>Nijjhatti</bold>nti yāthāvato tassa nijjhānaṃ. <bold>Aṭṭhakathāyaṃ</bold> pana <bold>‘‘saññattivevacanameveta’’</bold>nti vuttaṃ.</paragraph>
    <paragraph line="198"><bold>Sace hoti desessāmī</bold>ti subbacatāya sikkhākāmatāya ca āpattiṃ passi. <bold>Natthi te āpattī</bold>ti <pageBreak edition="Vipassana Research Institut" number="2.0285" /> anāpattipakkhopi ettha sambhavatīti adhippāyenāha. Sā panāpatti eva. Tenāha – <bold>‘‘tassā āpattiyā anāpattidiṭṭhi ahosī’’</bold>ti.</paragraph>
    <paragraph line="199" number="492"><bold>Kalahabhaṇḍanavasenā</bold>ti kalahabhaṇḍanassa nimittavasena. <bold>Yathānusandhināva gata</bold>nti kalahabhaṇḍanānaṃ sāraṇīyadhammapaṭipakkhattā tadupasamāvahā <pageBreak edition="Myanmar" number="2.0306" /> heṭṭhādesanāya anurūpāva uparidesanāti yathānusandhināva uparisuttadesanā pavattā. <bold>Saritabbayuttā</bold>ti anussaraṇārahā. <bold>Sabrahmacārīna</bold>nti sahadhammikānaṃ. Piyaṃ piyāyitabbaṃ karontīti <bold>piyakaraṇā</bold>. Garuṃ garuṭṭhāniyaṃ karontīti <bold>garukaraṇā. Saṅgahaṇatthāyā</bold>ti saṅgahavatthuvisesabhāvato sabrahmacārīnaṃ saṅgaṇhanāya saṃvattantīti sambandho. <bold>Avivādanatthāyā</bold>ti saṅgahavatthubhāvato eva na vivādanāya. Sati ca avivādanahetubhūtasaṅgāhaṇatte tesaṃ vasena sabrahmacārīnaṃ samaggabhāvo bhedābhāvo siddhoyevāti āha <bold>‘‘sāmaggiyā’’</bold>tiādi. Mijjati siniyhati etāyāti mettā, mittabhāvo, mettā etassa atthīti <bold>mettaṃ,</bold> kāyakammaṃ. Taṃ pana yasmā mettāsahagatacittasamuṭṭhānaṃ, tasmā vuttaṃ <bold>‘‘mettacittena kattabbaṃ kāyakamma’’</bold>nti. <bold>Imāni</bold> mettakāyakammādīni <bold>bhikkhūnaṃ vasena āgatāni</bold> pāṭhe bhikkhūhi paccupaṭṭhapetabbatāvacanato. <bold>Bhikkhu</bold>ggahaṇeneva cettha sesasahadhammikānampi gahaṇaṃ daṭṭhabbaṃ. Bhikkhuno sabbampi anavajjakāyakammaṃ ābhisamācārikakammantogadhamevāti āha – <bold>‘‘mettacittena…pe… kāyakammaṃ nāmā’’</bold>ti. Vattavasena pavattiyamānā cetiyabodhīnaṃ vandanā mettāsadisīti katvā tadatthāya gamanaṃ mettaṃ kāyakammanti vuttaṃ. <bold>Ādi</bold>-saddena cetiyabodhibhikkhūsu vuttāvasesaapacāyanādiṃ mettāvasena pavattaṃ kāyikaṃ kiriyaṃ saṅgaṇhāti.</paragraph>
    <paragraph line="200"><bold>Tepiṭakampi buddhavacanaṃ</bold> kathiyamānanti adhippāyo. <bold>Tīṇi sucaritāni</bold> kāyavacīmanosucaritāni. <bold>Cintana</bold>nti iminā evaṃ cintanamattampi mettaṃ manokammaṃ, pageva vidhipaṭipannā bhāvanāti dasseti.</paragraph>
    <paragraph line="201"><bold>Sahāyabhāvūpagamanaṃ</bold> tesaṃ purato. Tesu karontesuyeva hi sahāyabhāvūpagamanaṃ <bold>sammukhā kāyakammaṃ nāma</bold> hoti. Kevalaṃ ‘‘devo’’ti avatvā guṇehi thirabhāvajotanaṃ <bold>devatthero</bold>ti vacanaṃ <bold>paggayha vacanaṃ</bold>. Mamattabodhanaṃ vacanaṃ <bold>mamāyanavacanaṃ</bold>. Ekantatirokkhakassa manokammassa sammukhatā nāma viññattisamuṭṭhāpanavaseneva hoti, tañca kho loke kāyakammanti pākaṭaṃ paññātaṃ hatthavikārādiṃ anāmasitvā eva <pageBreak edition="Myanmar" number="2.0307" /> dassento <bold>‘‘nayanāni ummīletvā’’</bold>ti āha. Tathā hi vacībhedavasena pavatti na gahitā.</paragraph>
    <paragraph line="202">Laddhapaccayā <pageBreak edition="Vipassana Research Institut" number="2.0286" /> labbhantīti <bold>lābhā,</bold> parisuddhāgamanā paccayā. Na sammā gayhamānāpi na dhammaladdhā nāma na hontīti tappaṭisedhanatthaṃ pāḷiyaṃ <bold>‘‘dhammaladdhā’’</bold>ti vuttaṃ. Deyyaṃ dakkhiṇeyyañca appaṭivibhattaṃ katvā bhuñjatīti <bold>appaṭivibhattabhogī</bold>. Tenāha <bold>‘‘dve paṭivibhattāni nāmā’’</bold>tiādi. <bold>Cittena vibhajana</bold>nti etena – ‘‘cittuppādamattenapi vibhajanaṃ paṭivibhattaṃ nāma, pageva payogato’’ti dasseti.</paragraph>
    <paragraph line="203"><bold>Paṭiggaṇhantova…pe… passatī</bold>ti iminā āgamanato paṭṭhāya sādhāraṇabuddhiṃ upaṭṭhāpeti. Evaṃ hissa sādhāraṇabhogitā sukarā, sāraṇīyadhammo cassa supūro hoti. <bold>Vatta</bold>nti sāraṇīyadhammapūraṇavattaṃ.</paragraph>
    <paragraph line="204"><bold>Dātabba</bold>nti avassaṃ dātabbaṃ. Attano palibodhavasena sapalibodhasseva pūretuṃ asakkuṇeyyattā odissakadānampissa na sabbattha vāritanti dassetuṃ <bold>‘‘tena panā’’</bold>tiādi vuttaṃ. <bold>Adātumpī</bold>ti <bold>pi</bold>-saddena dussīlassapi atthikassa sati sambhave dātabbanti dasseti. Dānañhi nāma kassaci na nivāritaṃ.</paragraph>
    <paragraph line="205"><bold>Mahāgirigāmo nāma</bold> nāgadīpapasse eko gāmo. <bold>Sāraṇīyadhammo me, bhante, pūrito…pe… pattagataṃ na khīyatī</bold>ti āha tesaṃ kukkuccavinodanatthaṃ. Taṃ sutvā tepi therā ‘‘sāraṇīyadhammapūrako aya’’nti abbhaññaṃsu. Daharakāle eva kiresa sāraṇīyadhammapūrako ahosi, tassā ca paṭipattiyā avañjhabhāvavibhāvanatthaṃ <bold>‘‘ete mayhaṃ pāpuṇissantī’’</bold>ti āha.</paragraph>
    <paragraph line="206">Ahaṃ sāraṇīyadhammapūrikā, mama pattapariyāpannenapi sabbāpimā bhikkhuniyo yāpessantīti āha <bold>‘‘mā tumhe tesaṃ gatabhāvaṃ cintayitthā’’</bold>ti.</paragraph>
    <paragraph line="207"><bold>Sattasu āpattikkhandhesu ādimhi vā ante vā, vemajjhe</bold>ti ca idaṃ uddesāgatapāḷivasena vuttaṃ. Na hi añño koci āpattikkhandhānaṃ anukkamo atthi. <bold>Pariyante chinnasāṭako viyā</bold>ti vatthante, dasante vā chinnavatthaṃ viya. <bold>Khaṇḍa</bold>nti khaṇḍavantaṃ, khaṇḍitaṃ vā. <bold>Chidda</bold>nti etthāpi eseva nayo <pageBreak edition="Myanmar" number="2.0308" />. Visabhāgavaṇṇena upaḍḍhaṃ, tatiyabhāgaṃ vā sambhinnavaṇṇaṃ <bold>sabalaṃ,</bold> visabhāgavaṇṇeheva pana bindūhi antarantarā vimissaṃ <bold>kammāsaṃ,</bold> ayaṃ imesaṃ viseso. <bold>Taṇhādāsabyato mocana</bold>vacaneneva tesaṃ sīlānaṃ vivaṭṭupanissayatamāha. <bold>Bhujissabhāvakaraṇato</bold>ti iminā bhujissakarāni bhujissānīti uttarapadalopenāyaṃ niddesoti dasseti. Aviññūnaṃ appamāṇatāya <pageBreak edition="Vipassana Research Institut" number="2.0287" /><bold>‘‘viññuppasatthānī’’</bold>ti vuttaṃ. <bold>Taṇhādiṭṭhīhi aparāmaṭṭhattā</bold>ti – ‘‘imināhaṃ sīlena devo vā bhavissāmi devaññataro vā’’ti taṇhāparāmāsena – ‘‘imināhaṃ sīlena devo hutvā tattha nicco dhuvo sassato bhavissāmī’’ti diṭṭhiparāmāsena ca aparāmaṭṭhattā. <bold>Parāmaṭṭhu</bold>nti codetuṃ. Sīlaṃ nāma avippaṭisārādipārampariyena yāvadeva samādhisampādanatthanti āha <bold>‘‘samādhisaṃvattakānī’’</bold>ti. Samānabhāvo sāmaññaṃ, paripuṇṇacatupārisuddhibhāvena majjhe bhinnasuvaṇṇassa viya bhedābhāvato sīlena sāmaññaṃ sīlasāmaññaṃ, taṃ gato upagatoti <bold>sīlasāmaññagato</bold>. Tenāha <bold>‘‘samānabhāvūpagatasīlo’’</bold>ti.</paragraph>
    <paragraph line="208"><bold>Yāyaṃ diṭṭhī</bold>ti yā ayaṃ diṭṭhi mayhañceva tumhākañca paccakkhabhūtā. Catusaccadassanaṭṭhena diṭṭhi, ‘‘sabbe saṅkhārā aniccā, sabbe saṅkhārā dukkhā, sabbe dhammā anattā’’ti, ‘‘sammāsambuddho bhagavā, svākhāto bhagavatā dhammo, suppaṭipanno saṅgho’’ti ca diṭṭhiyā sāmaññaṃ <bold>samānadiṭṭhibhāvaṃ. Aggaṃ</bold> itaresaṃ sāraṇīyadhammānaṃ padhānabhāvato. Etasmiṃ sati sukhasiddhito tesaṃ saṅgāhikaṃ, tato eva tesaṃ saṅghāṭanikaṃ gopānasiyo aparipatante katvā saṅgaṇhāti dhāretīti <bold>saṅgāhikaṃ. Saṅghāṭa</bold>nti aggabhāvena saṅghāṭabhāvaṃ. Saṅghāṭanaṃ etesaṃ atthīti <bold>saṅghāṭanikaṃ,</bold> saṅghāṭaniyanti vā pāṭho, saṅghāṭane niyuttanti vā saṅghāṭanikaṃ, ka-kārassa ya-kāraṃ katvā <bold>saṅghāṭaniyaṃ</bold>. Sāmaññato eva gahitattā napuṃsakaniddeso.</paragraph>
    <paragraph line="209" number="493"> Paṭhamamaggasammādiṭṭhipi evaṃsabhāvā, aññamaggasammādiṭṭhīsu vattabbameva natthīti āha <bold>‘‘yāyaṃ sotāpattimaggadiṭṭhī’’</bold>ti. <bold>Ettāvatāpī</bold>ti ettakenapi rāgādīsu ekekena pariyuṭṭhitacittatāyapi <bold>pariyuṭṭhitacittoyeva nāma hoti,</bold> pageva dvīhi, bahūhi vā pariyuṭṭhitacittatāya. <bold>Sabbatthā</bold>ti sabbesu aṭṭhasupi vāresu. <bold>Suṭṭhu ṭhapita</bold>nti yathā maggabhāvanā upari saccābhisambodho hoti, evaṃ sammā ṭhapitaṃ. Tenāha <bold>‘‘saccānaṃ bodhāyā’’</bold>ti. <bold>Taṃ ñāṇa</bold>nti <pageBreak edition="Myanmar" number="2.0309" /> ‘‘natthi kho me taṃ pariyuṭṭhāna’’ntiādinā pavattaṃ paccavekkhaṇañāṇaṃ. <bold>Ariyānaṃ hotī</bold>ti ariyānameva hoti. Tesañhi ekadesatopi pahīnaṃ vattabbataṃ arahati. Tenāha <bold>‘‘na puthujjanāna’’</bold>nti. <bold>Ariyanti vuttaṃ</bold> ‘‘ariyesu jāta’’nti katvā. Lokuttarahetukatāya <bold>lokuttaranti vuttaṃ</bold>. Tenevāha <bold>‘‘yesaṃ panā’’</bold>tiādi. Tathā hissa puthujjanehi asādhāraṇatā. Tenāha <bold>‘‘puthujjanānaṃ pana abhāvato’’</bold>ti. <bold>Sabbavāresū</bold>ti sabbesu itaresu chasu vāresu.</paragraph>
    <paragraph line="210" number="494"><bold>Paccatta</bold>nti pāṭiyekkaṃ attani mama citteyeva. Tenāha <bold>‘‘attano citte’’</bold>ti. ‘‘Paccattaṃ <pageBreak edition="Vipassana Research Institut" number="2.0288" /> attano citte nibbutiṃ kilesavūpasamaṃ labhāmī’’ti imamatthaṃ <bold>‘‘eseva nayo’’</bold>ti iminā atidisati.</paragraph>
    <paragraph line="211" number="495"><bold>Tathārūpāya diṭṭhiyā</bold>ti idaṃ ‘‘yathārūpāya diṭṭhiyā samannāgato’’ti imassa atthassa paccāmasananti āha <bold>‘‘tathārūpāya diṭṭhiyāti evarūpāya sotāpattimaggadiṭṭhiyā’’</bold>ti.</paragraph>
    <paragraph line="212" number="496"><bold>Sabhāvenā</bold>ti niyatapañcasikkhāpadatādisabhāvena. <bold>Saṅghakammavasenā</bold>ti mānattacariyādisaṅghakammavasena. <bold>Daharo</bold>ti bālo. <bold>Kumāro</bold>ti dārako. Yasmā daharo ‘‘kumāro’’ti ca ‘‘yuvā’’ti ca vuccati, tasmā <bold>mando</bold>ti vuttaṃ. Mandindriyatāya hi <bold>mando</bold>. Tenāha <bold>‘‘cakkhusotādīnaṃ mandatāyā’’</bold>ti. Evampi yuvāvatthāpi keci mandindriyā hontīti tannivattanatthaṃ <bold>‘‘uttānaseyyako’’</bold>ti vuttaṃ. Yadi uttānaseyyako, kathamassa aṅgārakkamananti? Yathā tathā aṅgārassa phusanaṃ idha ‘‘akkamana’’nti adhippetanti āha <bold>‘‘ito cito cā’’</bold>tiādi. <bold>Manussāna</bold>nti mahallakamanussānaṃ. <bold>Na sīghaṃ hattho jhāyati</bold> kathinahatthatāya. <bold>Khippaṃ paṭisaṃharati</bold> mudutaluṇasarīratāya. <bold>Adhivāseti</bold> kiñci payojanaṃ apekkhitvā.</paragraph>
    <paragraph line="213" number="497"><bold>Uccāvacānī</bold>ti mahantāni ceva khuddakāni ca. <bold>Tatthevā</bold>ti sudhākammādimhiyeva. <bold>Kasāvapacanaṃ</bold> sudhādisaṅkharaṇatthaṃ, <bold>udakānayanaṃ</bold> dhovanādiatthaṃ, haliddivaṇṇadhātulepanatthaṃ <bold>kucchakaraṇaṃ. Bahalapatthano</bold>ti daḷhachando. <bold>Vacchaka</bold>nti nibbattadhenupagavacchaṃ. <bold>Apacinātī</bold>ti apavindati, āloketīti <pageBreak edition="Myanmar" number="2.0310" /> attho. Tenāha <bold>‘‘apaloketī’’</bold>ti. <bold>Tanninno hotī</bold>ti adhisīlasikkhādininnova hoti uccāvacānampi kiṃkaraṇīyānaṃ cārittasīlassa pūraṇavaseneva karaṇato, yonisomanasikāravaseneva ca tesaṃ paṭipajjanato. <bold>Therassa santike aṭṭhāsi</bold> yonisomanasikārābhāvato ‘‘taṃ taṃ samullapissāmī’’ti.</paragraph>
    <paragraph line="214" number="498"> Balaṃ eva <bold>balatā</bold>ti āha <bold>‘‘balena samannāgato’’</bold>ti. <bold>Atthikabhāvaṃ katvā</bold>ti tena dhammena savisesaṃ atthikabhāvaṃ uppādetvā. <bold>Sakalacittenā</bold>ti desanāyaādimhi majjhe pariyosāneti sabbattheva pavattatāya sakalena anavasesena cittena.</paragraph>
    <paragraph line="215" number="500"><bold>Sabhāvo</bold>ti ariyasāvakassa puthujjanehi asādhāraṇatāya āveṇiko sabhāvo. <bold>Suṭṭhu samannesito</bold>ti sammadeva upaparikkhito. <bold>Sotāpattiphalasacchikiriyāyā</bold>ti sotāpattiphalassa sacchikaraṇena, sacchikatabhāvenāti attho. Tenāha <bold>‘‘sotāpattiphalasacchikatañāṇenā’’</bold>ti. Paṭhamamaggaphalassa <pageBreak edition="Vipassana Research Institut" number="2.0289" /> paccavekkhaṇañāṇavisesā hete pavattiākārabhinnā. Tenevāha <bold>‘‘sattahi mahāpaccavekkhaṇañāṇehī’’</bold>ti. <bold>Ayaṃ tāva ācariyānaṃ samānakathā</bold>ti ‘‘idamassa paṭhamaṃ ñāṇa’’ntiādinā vuttāni paccavekkhaṇañāṇāni, na maggañāṇānīti evaṃ pavattā paramparāgatā pubbācariyānaṃ samānā sādhāraṇā imissā pāḷiyā <bold>aṭṭhakathā</bold> atthavaṇṇanā. Tattha kāraṇamāha <bold>‘‘lokuttaramaggo hi bahucittakkhaṇiko nāma natthī’’</bold>ti. Yadi so bahucittakkhaṇiko siyā nānābhisamayo, tathā sati saṃyojanattayādīnaṃ ekadesappahānaṃ pāpuṇātīti ariyamaggassa anantaraphalattā ekadesasotāpannatādibhāvo āpajjati, phalānaṃ vā anekabhāvo, sabbametaṃ ayuttanti tasmā ekacittakkhaṇikova ariyamaggo.</paragraph>
    <paragraph line="216">Yaṃ pana suttapadaṃ nissāya vitaṇḍavādī ariyamaggassa ekacittakkhaṇikataṃ paṭikkhipati, taṃ dassento <bold>‘‘satta vassānīti hi vacanato’’</bold>ti āha. <bold>Kilesā pana lahu…pe… chijjantī</bold>ti vadantena hi khippaṃ tāva kilesappahānaṃ, dandhapavattikā maggabhāvanāti paṭiññātaṃ hoti. Tattha sace maggassa bhāvanāya āraddhamattāya kilesā pahīyanti, sesā maggabhāvanā niratthakā siyā, atha pacchā kilesappahānaṃ, kilesā pana lahu <pageBreak edition="Myanmar" number="2.0311" /> chijjantīti idaṃ micchā, ‘‘sotāpattiphalasacchikiriyāyā’’ti vakkhatīti. <bold>Tato</bold> suttapaṭijānanato. <bold>Maggaṃ abhāvetvā</bold>ti ariyamaggaṃ paripuṇṇaṃ katvā abhāvetvā. <bold>Attharasaṃ viditvā</bold>ti suttassa aviparīto attho eva attharaso, taṃ yāthāvato ñatvā. Evaṃ vitaṇḍavādivādaṃ bhinditvā vuttamevatthaṃ nigametuṃ <bold>‘‘imāni satta ñāṇānī’’</bold>tiādi vuttaṃ. Sesaṃ suviññeyyameva.</paragraph>
    <centered line="217">Kosambiyasuttavaṇṇanāya līnatthappakāsanā samattā.</centered>
    <subhead line="218">9. Brahmanimantanikasuttavaṇṇanā</subhead>
    <paragraph line="219" number="501"> ‘‘Sassato <pageBreak edition="Vipassana Research Institut" number="2.0290" /> attā ca loko cā’’ti (dī. ni. 1.30) evaṃ pavattā diṭṭhi <bold>sassatadiṭṭhi</bold> (saṃ. ni. ṭī. 1.1.175). <bold>Saha kāyenā</bold>ti saha tena brahmattabhāvena. <bold>Brahmaṭṭhāna</bold>nti attano brahmavatthuṃ. <bold>‘‘Aniccaṃ nicca’’nti vadati</bold> aniccatāya attano apaññāyamānattā. <bold>Thira</bold>nti daḷhaṃ, vināsābhāvato sārabhūtanti attho. Uppādavipariṇāmābhāvato <bold>sadā vijjamānaṃ. Kevala</bold>nti paripuṇṇaṃ. Tenāha <bold>‘‘akhaṇḍa’’</bold>nti. <bold>Kevala</bold>nti vā jātiādīhi amissaṃ, virahitanti adhippāyo. Uppādādīnaṃ abhāvato eva <bold>acavanadhammaṃ. Koci jāyanako vā…pe… upapajjanako vā natthi</bold> niccabhāvato. Ṭhānena saddhiṃ tannivāsīnaṃ niccabhāvañhi so paṭijānāti. <bold>Tisso jhānabhūmiyo</bold>ti dutiyatatiyacatutthajjhānabhūmiyo. Catutthajjhānabhūmivisesā hi asaññasuddhāvāsāruppabhavā. <bold>Paṭibāhatī</bold>ti santaṃyeva samānaṃ ajānantova natthīti paṭikkhipati. <bold>Avijjāya gato</bold>ti avijjāya saha gato pavatto. Sahayoge hi idaṃ karaṇavacanaṃ. Tenāha <bold>‘‘samannāgato’’</bold>ti. <bold>Aññāṇī</bold>ti avidvā. Paññācakkhuvirahato andho bhūto, andhabhāvaṃ vā pattoti <bold>andhībhūto</bold>.</paragraph>
    <paragraph line="220" number="502"> Tadā bhagavato subhagavane viharaṇassa avicchinnataṃ sandhāya vuttaṃ <bold>‘‘subhagavane viharatīti ñatvā’’</bold>ti. Tattha pana tadāssa bhagavato adassanaṃ sandhāyāha <bold>‘‘kattha nu kho gatoti olokento’’</bold>ti. <bold>Brahmalokaṃ gacchantaṃ disvā</bold>ti iminā katipayacittavāravasena tadā bhagavato <pageBreak edition="Myanmar" number="2.0312" /> brahmalokagamanaṃ jātaṃ, na ekacittakkhaṇenāti dasseti. Na cettha kāyagatiyā cittapariṇāmanaṃ adhippetaṃ – ‘‘seyyathāpi nāma balavā puriso samiñjitaṃ vā bāhaṃ pasāreyyā’’tiādivacanato (ma. ni. 1.501). Yaṃ panettha vattabbaṃ, taṃ heṭṭhā vuttameva. <bold>Vichanda</bold>nti chandavigamaṃ. <bold>Apasādito</bold>ti diṭṭhiyā gāhassa viparivattanena santajjito. ‘‘Metamāsado’’ti vacanena <bold>upatthambho hutvā</bold>.</paragraph>
    <paragraph line="221"><bold>Anvāvisitvā</bold>ti āvisanavasena tassa attabhāvaṃ adhibhavitvā. Tathā abhibhavato hi tassa sarīraṃ paviṭṭho viya hotīti vuttaṃ <bold>‘‘sarīraṃ pavisitvā’’</bold>ti. Yañhi sattaṃ devayakkhanāgādayo āvisanti, tassa pākatikakiriyamayaṃ cittappavattiṃ nivāretvā attano iddhānubhāvena yaṃ icchitaṃ hasitalapitādi, taṃ tena kārāpenti, kārentā ca āviṭṭhapuggalassa cittavasena <pageBreak edition="Vipassana Research Institut" number="2.0291" /> kārenti. ‘‘Attanovā’’ti na vattabbametaṃ acinteyyattā kammajassa iddhānubhāvassāti keci. Apare pana yathā tadā cakkhuviññāṇādipavatti āviṭṭhapuggalasseva, evaṃ kiriyamayacittapavattipi tasseva, āvesakānubhāvena pana sāmaññatā parivattati. Tathā hi mahānubhāvaṃ puggalaṃ te āvisituṃ na sakkonti, tikicchāvuṭṭhāpane pana chavasarīraṃ anupavisitvā satantaṃ karoti vijjānubhāvena. Korakhattiyādīnaṃ pana chavasarīrassa uṭṭhānaṃ vacīnicchāraṇañca kevalaṃ buddhānubhāvena. Acinteyyā hi buddhānaṃ buddhānubhāvāti. <bold>Abhibhavitvā ṭhito</bold>ti sakalalokaṃ attano ānubhāvena abhibhavitvā ṭhito. <bold>Jeṭṭhako</bold>ti padhāno, tādisaṃ vā ānubhāvasampannattā uttamo. Passatīti <bold>daso</bold>. Visesavacanicchāya abhāvato anavasesavisayo daso-saddoti āha <bold>‘‘sabbaṃ passatī’’</bold>ti. <bold>Sabbajana</bold>nti laddhanāmaṃ sabbasattakāyaṃ. <bold>Vase vatteti,</bold> seṭṭhattā nimmāpakattā ca attano vase vatteti. Lokassa īsanasīlatāya <bold>issaro</bold>. Sattānaṃ kammassa kārakabhāvena <bold>kattā</bold>. Thāvarajaṅgamavibhāgaṃ sakalaṃ lokaṃ nimmānetīti <bold>nimmātā</bold>.</paragraph>
    <paragraph line="222">Guṇavisesena loke pāsaṃsattā <bold>seṭṭho</bold>. Tādiso ca ukkaṭṭhatamo hotīti āha <bold>‘‘uttamo’’</bold>ti. Sattānaṃ nimmānaṃ tathā tathā sajanaṃ visajanaṃ viya hotīti āha <bold>‘‘tvaṃ khattiyo’’</bold>tiādi. Jhānādīsu attano citte ca ciṇṇavasittā <bold>vasī. Bhūtāna</bold>nti nibbattānaṃ. Bhavaṃ abhijātaṃ <pageBreak edition="Myanmar" number="2.0313" /> arahantīti bhabyā, sambhavesino, tesaṃ <bold>bhabyānaṃ</bold>. Tenāha <bold>‘‘aṇḍajajalābujā sattā’’</bold>tiādi.</paragraph>
    <paragraph line="223">Pathavīādayo niccā dhuvā sassatā. Ye tesaṃ ‘‘aniccā’’tiādinā garahakā jigucchā sattā, te ayathābhūtavāditāya matakāle apāyaniṭṭhā ahesuṃ. Ye pana pathavīādīnaṃ ‘‘niccā dhuvā’’tiādinā pasaṃsakā, te yathābhūtavāditāya brahmakāyūpagā ahesunti māro pāpimā anvayato byatirekato ca pathavīādimukhena saṅkhārānaṃ pariññāpaññāpane ādīnavaṃ vibhāveti tato vivecetukāmo. Tenāha <bold>‘‘pathavīgarahakā’’</bold>tiādi. Ettha ca māro pathavīādidhātumahābhūtaggahaṇena manussalokaṃ, bhūtaggahaṇena cātumahārājike, devaggahaṇena avasesakāmadevalokaṃ, pajāpatiggahaṇena attano ṭhānaṃ, brahmaggahaṇena brahmakāyike gaṇhi. Ābhassarādayo pana avisayatāya eva anena aggahitāti daṭṭhabbaṃ. <bold>Taṇhādiṭṭhivasenā</bold>ti taṇhābhinandanāya diṭṭhābhinandanāya ca vasena. ‘‘Etaṃ mama, eso me attā’’ti <bold>abhinandino</bold> abhinandakā, abhinandanasīlā vā. <bold>Brahmuno ovāde ṭhitānaṃ iddhānubhāvaṃ dassetī</bold>ti tesaṃ tattha sannipatitabrahmānaṃ iddhānubhāvaṃ tassa mahābrahmuno ovāde ṭhitattā nibbattaṃ katvā dasseti. <bold>Yasenā</bold>ti <pageBreak edition="Vipassana Research Institut" number="2.0292" /> ānubhāvena. <bold>Siriyā</bold>ti sobhāya. <bold>Maṃ brahmaparisaṃ upanesī</bold>ti yādisā brahmaparisā issariyādisampattiyā, tattha maṃ uyyojesi. <bold>Mahājanassa māraṇato</bold>ti mahājanassa vivaṭṭūpanissayaguṇavināsanena ānubhāvena māraṇato. <bold>Ayasa</bold>nti yasapaṭipakkhaṃ akittikammānubhāvañcāti attho.</paragraph>
    <paragraph line="224" number="503"><bold>Kasiṇaṃ āyu</bold>nti vassasataṃ sandhāya vadati. Upanissāya setīti upasayo, upasayova <bold>opasāyiko</bold> yathā ‘‘venayiko’’ti (ma. ni. 1.246; a. ni. 8.11; pārā. 8) āha <bold>‘‘samīpasayo’’</bold>ti. <bold>Saya</bold>ggahaṇañcettha nidassanamattanti dassetuṃ <bold>‘‘maṃ gacchanta’’</bold>ntiādi vuttaṃ. Anekatthattā dhātūnaṃ vattanattho daṭṭhabbo. <bold>Mama vatthusmiṃ sayanako</bold>ti mayhaṃ ṭhāne visaye vattanako. <bold>Bāhitvā</bold>ti nīcaṃ katvā, abhibhavitvā vā. <bold>Jajjharikāgumbato</bold>ti ettha <bold>jajjharikā</bold> nāma pathaviṃ pattharitvā jātā ekā gacchajāti.</paragraph>
    <paragraph line="225"><bold>Iminā</bold>ti <pageBreak edition="Myanmar" number="2.0314" /> ‘‘sace kho tvaṃ bhikkhū’’tiādivacanena. <bold>Esa</bold> brahmā. <bold>Upalāpetī</bold>ti saṅgaṇhāti. <bold>Apasādetī</bold>ti niggaṇhāti. <bold>Sesapadehī</bold>ti vatthusāyiko yathākāmakaraṇīyo bāhiteyyoti imehi padehi. <bold>Mayhaṃ ārakkhaṃ gaṇhissasī</bold>ti mama ārakkhako bhavissasi. <bold>Lakuṇḍakatara</bold>nti nīcataraṃ nihīnavuttisarīraṃ.</paragraph>
    <paragraph line="226"><bold>Phusitumpi samatthaṃ kiñci na passati,</bold> pageva ñāṇavibhavanti adhippāyo. <bold>Nipphatti</bold>nti nipphajjanaṃ, phalanti attho. Tañhi kāraṇavasena gantabbato adhigantabbato <bold>gatī</bold>ti vuccati. <bold>Ānubhāva</bold>nti pabhāvaṃ. So hi jotanaṭṭhena virocanaṭṭhena <bold>jutī</bold>ti vuccati. Mahatā ānubhāvena paresaṃ abhibhavanato mahesoti akkhāyatīti <bold>mahesakkho</bold>. Tayidaṃ abhibhavanaṃ kittisampattiyā parivārasampattiyā cāti āha <bold>‘‘mahāyaso mahāparivāro’’</bold>ti.</paragraph>
    <paragraph line="227"><bold>Pariharantī</bold>ti sineruṃ dakkhiṇato katvā parivattanti. <bold>Disā</bold>ti bhummatthe etaṃ paccattavacananti āha <bold>‘‘disāsu virocamānā’’</bold>ti. Attano jutiyā dibbamānāya vā. <bold>Tehī</bold>ti candimasūriyehi. <bold>Tattakena pamāṇenā</bold>ti yattake candimasūriyehi obhāsiyamāno lokadhātusaṅkhāto eko loko, tattakena pamāṇena. Idaṃ cakkavāḷaṃ buddhānaṃ uppattiṭṭhānabhūtaṃ seṭṭhaṃ uttamaṃ padhānaṃ, tasmā yebhuyyena etthupapannā devatā aññesu cakkavāḷesu devatā abhibhuyya vattanti. Tathā hi brahmā sahampati dasasahassabrahmaparivāro bhagavato santikaṃ upagañchi. Tenāha <bold>‘‘ettha cakkavāḷasahasse tuyhaṃ vaso vattatī’’</bold>ti. Idāni <bold>‘‘ettha te vattate vaso’’</bold>ti vuttaṃ vase vattanaṃ sarūpato <pageBreak edition="Vipassana Research Institut" number="2.0293" /> dassetuṃ <bold>‘‘paroparañca jānāsī’’</bold>tiādi vuttaṃ. Tattha paṭhamagāthāyaṃ vuttaṃ <bold>ettha</bold>-saddaṃ ānetvā attho veditabboti dassento <bold>‘‘ettha cakkavāḷasahasse’’</bold>ti āha. <bold>Uccanīce</bold>ti jātikularūpabhogaparivārādivasena uḷāre ca anuḷāre ca. <bold>Ayaṃ iddho</bold><bold>ayaṃ pakatimanusso</bold>ti iminā ‘‘sarūpato evassa sattānaṃ paroparajānanaṃ, na samudāgamato’’ti dasseti. Yaṃ pana vakkhati <bold>‘‘sattānaṃ āgatiṃ gati</bold>nti, taṃ kāmaloke sattānaṃ ādānanikkhepajānanamattaṃ sandhāya vuttaṃ, na kammavipākajānanaṃ. Yadi hi samudāgamato jāneyya, attanopi jāneyya, na cassa taṃ atthīti, tathā āha <bold>‘‘itthambhāvoti</bold><pageBreak edition="Myanmar" number="2.0315" /><bold>idaṃ cakkavāḷa’’</bold>ntiādi. Rāgayogato rāgo etassa atthīti vā rāgo, virajjanasīlo virāgī, <bold>taṃ rāgavirāginaṃ. Sahassibrahmā nāma tvaṃ</bold> cūḷaniyā eva lokadhātuyā jānanato. <bold>Tayā</bold>ti nissakke karaṇavacanaṃ. <bold>Catuhatthāyā</bold>ti anekahatthena sāṇipākārena kātabbapaṭappamāṇaṃ dīghato catuhatthāya, vitthārato dvihatthāya pilotikāya kātuṃ vāyamanto viya gopphake udake nimujjitukāmo viya ca pamāṇaṃ ajānanto vihaññatīti niggaṇhāti.</paragraph>
    <paragraph line="228" number="504"><bold>Taṃ kāya</bold>nti tadeva nikāyaṃ. <bold>Jānitabbaṭṭhānaṃ patvāpī</bold>ti anaññasādhāraṇā mayhaṃ sīlādayo guṇavisesā tāva tiṭṭhantu, īdisaṃ lokiyaṃ parittakaṃ jānitabbaṭṭhānampi patvā. Ayaṃ imesaṃ atisayena nīcoti nīceyyo, tassa bhāvo <bold>nīceyya</bold>nti āha <bold>‘‘tayā nīcatarabhāvo pana mayhaṃ kuto’’</bold>ti.</paragraph>
    <paragraph line="229"><bold>Heṭṭhūpapattiko</bold>ti uparūparito cavitvā heṭṭhā laddhūpapattiko. Evaṃ saṅkhepato vuttamatthaṃ vitthārato dassetuṃ <bold>‘‘anuppanne buddhuppāde’’</bold>ti āha. <bold>Heṭṭhūpapattikaṃ katvā</bold>ti heṭṭhūpapattikaṃ patthanaṃ katvā. Yathā kenaci bahūsu ānantariyesu katesu yaṃ tattha garutaraṃ balavaṃ, tadeva paṭisandhiṃ deti, itarāni pana tassa anubalappadāyakāni honti, na paṭisandhidāyakāni, evaṃ catūsu rūpajjhānesu bhāvitesu yaṃ tattha garutaraṃ chandapaṇidhiadhimokkhādivasena sābhisaṅkhārañca, tadeva ca paṭisandhiṃ deti, itarāni pana aladdhokāsatāya tassa anubalappadāyakāni honti, na paṭisandhidāyakāni, tannibbattitajjhāneneva āyatiṃ punabbhavābhinibbatti hotīti āha <bold>‘‘tatiyajjhānaṃ paṇītaṃ bhāvetvā’’</bold>ti. <bold>Tatthā</bold>ti subhakiṇhabrahmaloke. Puna <bold>tatthā</bold>ti ābhassarabrahmaloke. <bold>Paṭhamakāle</bold>ti tasmiṃ bhave paṭhamasmiṃ kāle. <bold>Ubhaya</bold>nti atītaṃ attano nibbattaṭṭhānaṃ, tattha nibbattiyā hetubhūtaṃ attano katakammanti ubhayaṃ. <bold>Pamussitvā</bold> kālassa ciratarabhāvato. <bold>Vītināmeti paṭipajjantī</bold>ti ca tadā tassā kiriyāya pavattikkhaṇaṃ upādāya pavattamānapayogo.</paragraph>
    <paragraph line="230"><bold>Apāyesī</bold>ti <pageBreak edition="Vipassana Research Institut" number="2.0294" /> pāyesi. <bold>Pipāsite</bold>ti tasite. <bold>Ghammanī</bold>ti ghammakāle. <bold>Samparete</bold>ti ghammapariḷāhena pipāsāya abhibhūte. Nti pānīyadānaṃ. <bold>Vatasīlavatta</bold>nti samādānavasena vatabhūtaṃ cārittasīlabhāvena samāciṇṇattā <pageBreak edition="Myanmar" number="2.0316" /> sīlavattaṃ. <bold>Suttappabuddhova anussarāmī</bold>ti supitvā pabuddhamatto viya supinaṃ tava pubbanivutthaṃ mama pubbenivāsānussatiñāṇena anussarāmi, sabbaññutaññāṇena viya paccakkhato passāmīti attho.</paragraph>
    <paragraph line="231"><bold>Karamare</bold>ti vilumpitvā ānīte. <bold>Kammasajja</bold>nti yuddhasajjaṃ, āvudhādāyininti attho.</paragraph>
    <paragraph line="232"><bold>Eṇīkūlasmi</bold>nti eṇīmigabāhullena ‘‘eṇīkūla’’nti saṅkhaṃ gate gaṅgāya tīrappadese. <bold>Gayhaka nīyamāna</bold>nti gayhavasena karamarabhāvena corehi attano ṭhānaṃ nīyamānaṃ.</paragraph>
    <paragraph line="233">Āvāhavivāhavasena <bold>mittasanthavaṃ katvā</bold>. ‘‘Evaṃ amhesu kīḷantesu gaṅgeyyako nāgo kupito’’ti <bold>mayi saññampi na karontī</bold>ti. <bold>Susukāra</bold>nti susūti pavattaṃ bheravanāganissāsaṃ.</paragraph>
    <paragraph line="234"><bold>Gahītanāva</bold>nti viheṭhetukāmatāya gatinivāraṇavasena gahitaṃ niggahitaṃ nāvaṃ. <bold>Luddenā</bold>ti kurūrena. <bold>Manussakappā</bold>ti nāvāgatānaṃ manussānaṃ viheṭhetukāmatāya.</paragraph>
    <paragraph line="235"><bold>Baddhacaro</bold>ti paṭibaddhacariyo. Tenāha <bold>‘‘antevāsiko’’</bold>ti. <bold>Taṃ nissāyevā</bold>ti raññā upaṭṭhiyamānopi rājānaṃ pahāya taṃ kappaṃ antevāsiṃ nissāyeva.</paragraph>
    <paragraph line="236"><bold>Sambuddhimantaṃ vatinaṃ amaññī</bold>ti ayaṃ sammadeva buddhimā vatasampannoti amaññi sambhāvesi ca.</paragraph>
    <paragraph line="237"><bold>Nānattabhāvesū</bold>ti nānā visuṃ visuṃ attabhāvesu.</paragraph>
    <paragraph line="238"><bold>Addhā</bold>ti ekaṃsena. <bold>Mametamāyu</bold>nti mayhaṃ etaṃ yathāvuttaṃ tattha tattha bhave pavattaṃ āyuṃ. Na kevalaṃ mama āyumeva, atha kho <bold>aññampi</bold> sabbaññeyyaṃ <bold>jānāsi,</bold> na tuyhaṃ aviditaṃ nāma atthi. <bold>Tathā hi buddho</bold> sammāsambuddho tuvaṃ. No ce kathamayamattho ñāto? <bold>Tathā hi</bold> sammāsambuddhattā <bold>eva te ayaṃ jalito</bold> jotamāno <bold>ānubhāvo obhāsayaṃ</bold> sabbampi <bold>brahmalokaṃ</bold> obhāsento dibbamāno <bold>tiṭṭhatī</bold>ti satthu asamasamataṃ pavedesi.</paragraph>
    <paragraph line="239"><bold>Pathavattenā</bold>ti <pageBreak edition="Myanmar" number="2.0317" /><pageBreak edition="Vipassana Research Institut" number="2.0295" /> pathavīattena. Tenāha <bold>‘‘pathavīsabhāvenā’’</bold>ti. Ettha ca yasmā – ‘‘sabbasaṅkhārasamathoti’’ādinā (mahāva. 7; dī. ni. 2.64, 67; ma. ni. 1.281; saṃ. ni. 1.172) sādhāraṇato, ‘‘yattha neva pathavī’’ti asādhāraṇato ca pathaviyā asabhāvena nibbānassa gahetabbatā atthi, taṃ nivattetvā pathaviyā anaññasādhāraṇaṃ sabhāvaṃ gahetuṃ <bold>‘‘pathaviyā pathavattenā’’</bold>ti vuttaṃ. <bold>Nāpahosi</bold>nti na pāpuṇiṃ. Idha pathaviyā pāpuṇanaṃ nāma ‘‘etaṃ mamā’’tiādinā gahaṇanti āha <bold>‘‘taṇhādiṭṭhimānaggāhehi na gaṇhi’’</bold>nti.</paragraph>
    <paragraph line="240"><bold>Vāditāyā</bold>ti vādasīlatāya. <bold>Sabbanti akkharaṃ niddisitvā</bold>ti ‘‘sabbaṃ kho ahaṃ brahme’’tiādinā bhagavatā vuttaṃ sabba-saddaṃ – ‘‘sace kho te mārisa sabbassa sabbattena ananubhūta’’nti paccanubhāsanavasena niddisitvā. <bold>Akkhare dosaṃ gaṇhanto</bold>ti bhagavatā sakkāyasabbaṃ sandhāya sabba-sadde gahite sabbasabbavasena tadatthaparivattanena sabba-saddavacanīyatāsāmaññena ca dosaṃ gaṇhanto. Tenāha <bold>‘‘satthā panā’’</bold>tiādi. Tattha yadi sabbaṃ ananubhūtaṃ ‘‘natthi sabba’’nti loke anavasesaṃ pucchati. Sace sabbassa sabbattena anavasesasabhāvena ananubhūtaṃ appattaṃ, taṃ gaganakusumaṃ viya kiñci na siyā. <bold>Athassa ananubhūtaṃ atthī</bold>ti assa sabbattena ananubhūtaṃ yadi atthi, ‘‘sabba’’nti idaṃ vacanaṃ micchā, sabbaṃ nāma taṃ na hotīti adhippāyo. Tenāha <bold>‘‘mā heva te rittakamevā’’</bold>tiādi.</paragraph>
    <paragraph line="241"><bold>Ahaṃ sabbañca vakkhāmi, ananubhūtañca vakkhāmī</bold>ti ahaṃ ‘‘sabba’’nti ca vakkhāmi, ‘‘ananubhūta’’nti ca vakkhāmi, ettha ko dosoti adhippāyo. <bold>Kāraṇaṃ āharanto</bold>ti sabbassa sabbattena ananubhūtassa atthibhāve kāraṇaṃ niddisanto. <bold>Vijānitabba</bold>nti maggaphalapaccavekkhaṇañāṇehi visesato sabbasaṅkhatavisiṭṭhatāya jānitabbaṃ. <bold>Anidassana</bold>nti idaṃ nibbānassa sanidassanaduke dutiyapadasahitatādassananti adhippāyena <bold>‘‘cakkhuviññāṇassa āpāthaṃ anupagamanato anidassanaṃ nāmā’’</bold>ti vuttaṃ. Sabbasaṅkhatavidhuratāya vā natthi etassa nidassananti <bold>anidassanaṃ</bold>. Natthi etassa antoti <bold>anantaṃ</bold>. Tena vuttaṃ <bold>‘‘tayida’’</bold>ntiādi.</paragraph>
    <paragraph line="242"><bold>Bhūtānī</bold>ti paccayasambhūtāni. <bold>Asambhūta</bold>nti paccayehi asambhūtaṃ, nibbānanti attho. Apabhassarabhāvahetūnaṃ sabbaso abhāvā sabbato <pageBreak edition="Myanmar" number="2.0318" /> pabhāti <bold>sabbatopabhaṃ</bold>. Tenāha <bold>‘‘nibbānato hī’’</bold>tiādi. Tathā hi vuttaṃ – ‘‘tamo tattha na vijjatī’’ti. (Netti. 104) <bold>pabhūtamevā</bold>ti pakaṭṭhabhāvena ukkaṭṭhabhāvena vijjamānameva. Arūpībhāvena adesikattā sabbato pabhavati vijjatīti <bold>sabbatopabhaṃ</bold>. Tenāha <bold>‘‘puratthimadisādīsū’’</bold>tiādi. Pavisanti etthāti pavisaṃ, tadeva <pageBreak edition="Vipassana Research Institut" number="2.0296" /> sa-kārassa bha-kāraṃ, vi-kārassa ca lopaṃ katvā vuttaṃ <bold>‘‘pabha’’</bold>nti. Tenāha <bold>‘‘titthassa nāma’’</bold>nti. <bold>Vādaṃ patiṭṭhapesī</bold>ti evaṃ mayā sabbañca vuttaṃ, ananubhūtañca vuttaṃ, tattha yaṃ tayā adhippāyaṃ ajānantena sahasā appaṭisaṅkhāya dosaggahaṇaṃ, taṃ micchāti brahmānaṃ niggaṇhanto bhagavā attano vādaṃ patiṭṭhapesi.</paragraph>
    <paragraph line="243"><bold>Gahitagahita</bold>nti ‘‘idaṃ nicca’’ntiādinā gahitagahitaṃ gāhaṃ. Tattha tattha dosadassanamukhena niggaṇhantena <bold>satthārā vissajjāpito kiñci gahetabbaṃ</bold> attano paṭisaraṇaṃ <bold>adisvā</bold> parājayaṃ paṭicchādetuṃ <bold>laḷitakaṃ</bold><bold>kātukāmo</bold> vādaṃ pahāya iddhiyā pāṭihāriyalīḷaṃ dassetukāmo. <bold>Yadi sakkosi mayhaṃ antaradhāyituṃ,</bold> na pana sakkhissasīti adhippāyo. <bold>Mūlapaṭisandhiṃ gantukāmo</bold>ti attano pākatikena attabhāvena ṭhātukāmo. So hi paṭisandhikāle nibbattasadisatāya mūlapaṭisandhīti vutto. <bold>Aññesa</bold>nti heṭṭhā aññakāyikānaṃ brahmūnaṃ. <bold>Na adāsi</bold> abhisaṅkhatakāyenevāyaṃ tiṭṭhatu, na pākatikarūpenāti cittaṃ uppādesi. Tena so abhisaṅkhatakāyaṃ apanetuṃ avisahanto attabhāvapaṭicchādakaṃ andhakāraṃ nimminituṃ ārabhi. Satthā taṃ tamaṃ viddhaṃseti. Tena vuttaṃ <bold>‘‘mūlapaṭisandhiṃ vā’’</bold>tiādi.</paragraph>
    <paragraph line="244"><bold>Bhavevāha</bold>nti bhave eva ahaṃ. Ayañca eva-saddo aṭṭhānapayuttoti dassento āha <bold>‘‘ahaṃ bhave bhayaṃ disvāyevā’’</bold>ti, sabbasmiṃ bhave jātiādibhayaṃ ñāṇacakkhunā yāthāvato disvā. <bold>Sattabhava</bold>nti sattasaṅkhātaṃ bhavaṃ. Kammabhavapaccaye hi upapattibhave sattasamaññā. <bold>Vibhava</bold>nti vimuttiṃ. Pariyesamānampi upāyassa anadhigatattā <bold>bhaveyeva disvā</bold>. <bold>Bhavañca vibhavesinaṃ</bold> vibhavaṃ nibbutiṃ esamānānaṃ sattānaṃ bhavaṃ, bhavesu uppattiñca disvāti evaṃ vā ettha attho daṭṭhabbo. <bold>Na abhivadi</bold>nti ‘‘aho vata sukha’’nti evaṃ abhivadāpanākārābhāvato na abhinivisiṃ, lakkhaṇavacanametaṃ. Gāhattho eva vā abhivāda-saddoti āha <bold>‘‘nābhivadi’’</bold>nti, <bold>‘‘na</bold><pageBreak edition="Myanmar" number="2.0319" /><bold>gavesi’’</bold>nti. <bold>Bhava</bold>ggahaṇenettha dukkhasaccaṃ, <bold>nandī</bold>gahaṇena samudayasaccaṃ, <bold>vibhava</bold>ggahaṇena nirodhasaccaṃ, <bold>nandiñca na upādiyinti</bold> iminā maggasaccaṃ pakāsitanti āha <bold>‘‘iti cattāri saccāni pakāsento’’</bold>ti. Tadidaṃ catunnaṃ ariyasaccānaṃ gāthāya vibhāvanadassanaṃ. Satthā pana tesaṃ brahmūnaṃ ajjhāsayānurūpaṃ saccāni vitthārato pakāsento vipassanaṃ pāpetvā arahattena desanāya kūṭaṃ gaṇhi. Te ca brahmāno keci sotāpattiphale, keci sakadāgāmiphale, keci anāgāmiphale, keci arahatte ca patiṭṭhahiṃsu. Tena vuttaṃ <bold>‘‘saccāni pakāsento satthā dhammaṃ desesī’’</bold>tiādi. <bold>Acchariyajātā</bold>ti sañjātacchariyā. <bold>Samūlaṃ bhava</bold>nti taṇhāvijjāhi samūlaṃ bhavaṃ.</paragraph>
    <paragraph line="245" number="505"><bold>Mama</bold><pageBreak edition="Vipassana Research Institut" number="2.0297" /><bold>vasaṃ ativattitānī</bold>ti sabbaso kāmadhātusamatikkamanapaṭipadāya mayhaṃ visayaṃ atikkamitāni. Kathaṃ panāyaṃ tesaṃ ariyabhūmisamokkamanaṃ jānātīti? Nayaggāhato – ‘‘samaṇo gotamo dhammaṃ desento saṃsāre ādīnavaṃ, nibbāne ca ānisaṃsaṃ pakāsento veneyyajanaṃ nibbānaṃ diṭṭhameva karoti, tassa desanā avañjhā amoghā indena vissaṭṭhavajirasadisā, tassa ca āṇāya ṭhitā saṃsāre na dissantevā’’ti nayaggāhena anumānena jānāti. <bold>Sace tvaṃ evaṃ anubuddho</bold>ti yathā tvaṃ paresaṃ saccābhisambodhaṃ vadati, evaṃ tvaṃ attano anurūpato sayambhuñāṇena buddho dhammaṃ paṭivijjhitvā ṭhito. <bold>Taṃ dhammaṃ mā upanayasī</bold>ti tayā paṭividdhadhammaṃ mā sāvakapaṭivedhaṃ pāpesi. <bold>Ida</bold>nti idaṃ anantaraṃ vuttaṃ brahmaloke patiṭṭhānaṃyeva sandhāya māro vadati, te dassento <bold>‘‘anuppanne hī’’</bold>tiādimāha. Apāyapatiṭṭhānaṃ pana ājīvakanigaṇṭhādipabbajjaṃ upagate titthakare, ye keci vā pabbajitvā micchāpaṭipanne jane sandhāya vadati. <bold>Anuppanne</bold>ti asañjāte, appatteti attho. <bold>Anullapanatāyā</bold>ti yathā māro upari kiñci uttaraṃ lapituṃ na sakkoti, evaṃ tathā uttarabhāsanena. <bold>Nimantanavacanenā</bold>ti viññāpanavacanena. Brahmaṃ seṭṭhaṃ nimantanaṃ, brahmuno vā nimantanaṃ ettha atthīti <bold>brahmanimantanikaṃ,</bold> suttaṃ. Yaṃ panettha atthato avibhattaṃ, taṃ suviññeyyameva.</paragraph>
    <centered line="246">Brahmanimantanikasuttavaṇṇanāya līnatthappakāsanā samattā.</centered>
    <subhead line="247">10. Māratajjanīyasuttavaṇṇanā</subhead>
    <paragraph line="248" number="506"><bold>Koṭṭhamanupaviṭṭho</bold>ti <pageBreak edition="Myanmar" number="2.0320" /><pageBreak edition="Vipassana Research Institut" number="2.0298" /> āsayo vaccaguttaṭṭhānatāya koṭṭhaṃ, tassa abbhantarañhettha koṭṭhaṃ. Anurūpo hutvā paviṭṭho anupaviṭṭho. Sukhumañhi tadanucchavikaṃ attabhāvaṃ māpetvā ayaṃ tattha paviṭṭho. <bold>Garugaro viyā</bold>ti garukagaruko viya. U-kārassa hi o-kāraṃ katvā ayaṃ niddeso, ativiya garuko maññeti attho. Garugaru viya icceva vā pāṭho. Māsabhattaṃ māso uttarapadalopena, māsabhattena ācitaṃ pūritaṃ <bold>māsācitaṃ maññe</bold>. Tenāha <bold>‘‘māsabhattaṃ bhuttassa kucchi viyā’’</bold>ti. Uttarapadalopena vinā atthaṃ dassetuṃ <bold>‘‘māsapūritapasibbako viyā’’</bold>ti vuttaṃ. <bold>Tintamāso viyā</bold>ti tintamāso pasibbako viya. Kiṃ nu kho etaṃ mama kucchiyaṃ pubbaṃ bhārikattaṃ, kiṃ nu kho kathaṃ nu kho jātanti adhippāyo? <bold>Upāyenā</bold>ti pathena ñāyena. Byatirekato panassa anupāyaṃ dassetuṃ <bold>‘‘sace panā’’</bold>tiādi vuttaṃ. Attānameva vā sandhāya <bold>‘‘mā tathāgataṃ vihesesī’’</bold>ti āha. Yathā hi ariyasaṅgho ‘‘tathāgataṃ devamanussapūjitaṃ, saṅghaṃ namassāma suvatthi hotū’’tiādīsu (khu. pā. 6.18; su. ni. 241) <bold>tathāgato</bold>ti vuccati, evaṃ tappariyāpannā ariyapuggalā, yathā ca purimakā dutiyaaggasāvakā kappānaṃ satasahassādhikaṃ ekaṃ asaṅkhyeyyaṃ pāramiyo pūretvā āgatā, ayampi mahāthero tathā āgatoti <bold>tathāgato</bold>ti. <bold>Patiaggaḷeva aṭṭhāsī</bold>ti aggaḷassa bahibhāge aṭṭhāsi.</paragraph>
    <paragraph line="249" number="507"> Rukkhadevatā nāma cātumahārājikesu nihīno kāyo, tasmā nesaṃ manussagandho paricitattā nātijegucchoti āha <bold>‘‘ākāsaṭṭhadevatāna’’</bold>nti. <bold>Ābādhaṃ karotī</bold>ti dukkhaṃ janeti. <bold>Nāgariko</bold>ti sukumāro. <bold>Paricokkho</bold>ti sabbaso sucirūpo. <bold>Ñātikoṭi</bold>nti ñātibhāgaṃ. Anādimati hi saṃsāre ñātibhāgarahito nāma satto kassacipi natthīti adhippāyo. <bold>Ida</bold>nti ‘‘so me tvaṃ bhāgineyyo hosī’’ti idaṃ vacanaṃ. <bold>Paveṇivasenā</bold>ti tadā mayhaṃ bhāgineyyo hutvā idāni māraṭṭhāne ṭhitoti imissā paveṇiyā vasena vuttaṃ. Aññassa vā vesamaṃ dhuro <bold>vidhuro</bold>. Tenāha <bold>‘‘aññehi saddhiṃ asadiso’’</bold>ti. <bold>Appadukkhenā</bold>ti sukheneva. Panthānaṃ <pageBreak edition="Myanmar" number="2.0321" /> avanti gacchantīti <bold>pathāvino. Ettakenā</bold>ti ettāvatā citakasannisayena. <bold>Udakaleṇa</bold>nti udakanissandanaleṇaṃ. <bold>Samāpattito</bold>ti nirodhasamāpattito. <bold>Samāpattiphala</bold>nti nirodhasamāpattiphalaṃ.</paragraph>
    <paragraph line="250" number="508"><bold>Dasahi akkosavatthūhī</bold>ti dasahipi akkosavatthūhi, tato kiñci ahāpentā. <bold>Paribhāsathā</bold>ti <pageBreak edition="Vipassana Research Institut" number="2.0299" /> garahatha. <bold>Ghaṭṭethā</bold>ti anūnāhi kathāhi imesu ovijjhatha. <bold>Dukkhāpethā</bold>ti citte dukkhaṃ janetha. <bold>Etesa</bold>nti tesaṃ bhikkhūnaṃ tumhākaṃ akkosanādīhi bhikkhūnaṃ kilesuppattiyā. Tenettha <bold>dūsī māro</bold> otāraṃ labhati nāmāti adhippāyo. Upaṭṭhātabbaṃ ibhaṃ arahantīti ibbhā, hatthibhaṇḍakā, hīnajīvikatāya hete ibbhā viyāti <bold>ibbhā,</bold> te pana sadutiyakavasena <bold>‘‘gahapatikā’’</bold>ti vuttā. <bold>Kaṇhā</bold>ti kaṇhābhijātikā. Pādato jātattā <bold>pādānaṃ apaccā. Ālasiyajātā</bold>ti kasivaṇijjādikammassa akaraṇena sañjātālasiyā. <bold>Gūthaniddhamanapanāḷī</bold>ti vaccakūpato gūthassa nikkhamapadeso.</paragraph>
    <paragraph line="251"><bold>Manussānaṃ akusalaṃ na bhaveyya</bold> tesaṃ tādisāya abhisandhiyā abhāvato. Āvesakassa ānubhāvena āviṭṭhassa cittasantati viparivattatīti vuttovāyamattho. <bold>Visabhāgavatthu</bold>nti bhikkhūnaṃ santike itthirūpaṃ, bhikkhunīnaṃ santike purisarūpanti īdisaṃ, aññaṃ vā pabbajitānaṃ asāruppaṃ visabhāgavatthuṃ. <bold>Vippaṭisārārammaṇa</bold>nti passantānaṃ vippaṭisārassa paccayaṃ. <bold>Lepayaṭṭhi</bold>nti lepalittaṃ vākurayaṭṭhiṃ.</paragraph>
    <paragraph line="252" number="510"><bold>Somanassavasenā</bold>ti gehassitasomanassavasena. <bold>Aññathatta</bold>nti uppilāvitattaṃ. <bold>Purimanayenevā</bold>ti ‘‘sace māro manussānaṃ sarīre adhimuccitvā’’tiādinā pubbe vuttanayena. Yadi mārova tathā kareyya, manussānaṃ kusalaṃ na bhaveyya, mārasseva bhaveyya, sarīre pana anadhimuccitvā tādisaṃ pasādanīyaṃ pasādavatthuṃ dassesi. Tenāha <bold>‘‘yathā hī’’</bold>tiādi.</paragraph>
    <paragraph line="253" number="511"><bold>Asubhasaññāparicitenā</bold>ti sakalaṃ kāyaṃ asubhanti pavattāya saññāya sahagatajjhānaṃ asubhasaññā, tena paricitena paribhāvitena. <bold>Cetasā</bold><pageBreak edition="Myanmar" number="2.0322" /> cittena. <bold>Bahula</bold>nti abhiṇhaṃ. <bold>Viharato</bold>ti viharantassa, asubhasamāpattibahulassāti attho. <bold>Patilīyatī</bold>ti saṅkucati tattha paṭikūlatāya saṇṭhitattā. <bold>Patikuṭatī</bold>ti apasakkati. <bold>Pativattatī</bold>ti nivattati. Tato eva <bold>na sampasāriyati. Rasataṇhāyā</bold>ti madhurādirasavisayāya taṇhāya.</paragraph>
    <paragraph line="254"><bold>Sabbaloke anabhiratisaññā</bold>ti tīsupi bhavesu aruccanavasena pavattā vipassanābhāvanā. Nibbidānupassanā hesā. <bold>Lokacitresū</bold>ti hatthiassarathapāsādakūṭāgārādibhedesu ceva ārāmarāmaṇeyyakādibhedesu ca loke cittavicittesu. <bold>Rāgasantāni</bold> vūpasantarāgāni. <bold>Dosamohasantānī</bold>ti etthāpi eseva nayo. Imesaṃ evaṃ kammaṭṭhānaggahaṇaṃ sabbesaṃ sappāyabhāvato.</paragraph>
    <paragraph line="255" number="512"><bold>Sakkharaṃ</bold><pageBreak edition="Vipassana Research Institut" number="2.0300" /><bold>gahetvā</bold>ti sakkharāsīsena tattakaṃ bhinnapāsāṇamuṭṭhinti āha <bold>‘‘antomuṭṭhiyaṃ tiṭṭhanapamāṇaṃ pāsāṇa’’</bold>nti. Muṭṭhipariyāpannanti attho. Ayañhi pāsāṇassa heṭṭhimakoṭi. <bold>Hatthināgo</bold>ti mahāhatthī. Mahantapariyāyo <bold>nāga</bold>-saddoti keci. Ahināgādito vā visesanatthaṃ hatthināgoti vuttaṃ. Sakalasarīreneva nivattitvā apalokesīti vuttamatthaṃ vivarituṃ <bold>‘‘yathā hī’’</bold>tiādi vuttaṃ. <bold>Na vāya</bold>nti ettha <bold>vā</bold>-saddo avadhāraṇatthoti āha <bold>‘‘neva pamāṇaṃ aññāsī’’</bold>ti. <bold>Sahāpalokanāyāti ca vacanato</bold>ti iminā vacanena imaṃ vacanamattaṃ gahetvāti adhippāyo. <bold>Uḷāre</bold>ti uḷāraguṇe. Bhagavantañhi ṭhapetvā natthi tadā sadevake loke tādiso guṇavisesayuttoti.</paragraph>
    <paragraph line="256">Visuṃ visuṃ paccattavedaniyo ayasūlena saddhiṃ bhūtāni cha phassāyatanāni etassāti cha phassāyatanaṃ, dukkhaṃ. Taṃ ettha atthīti <bold>cha phassāyataniko,</bold> nirayo. Tenāha <bold>‘‘chasu phassā…pe… paccayo’’</bold>ti. Samāhanatīti samāhato, anekasatabhedo saṅkusamāhato ettha atthīti <bold>saṅkusamāhato,</bold> nirayo. Visesapaccayatāya vedanāya ṭhitoti vedaniyo, kāraṇākārakena vinā paccattaṃ sayameva vedaniyoti <bold>paccattavedaniyo. Ayasūlena saddhiṃ ayasūla</bold>nti pādapadesato paṭṭhāya nirantaraṃ abhihananavasena āgatena paṇṇāsāya <pageBreak edition="Myanmar" number="2.0323" /> janehi gahitena ayasūlena saha sīsapadesato paṭṭhāya āgataṃ. Ayasūlabhāvasāmaññena cetaṃ ekavacanaṃ, satamattāni patitāni sūlāni. <bold>Iminā te ṭhānena cintetvā</bold>ti nissitavohārena nissayaṃ vadati. <bold>Evaṃ vutta</bold>nti ‘‘tadā jāneyyāsi vassasahassaṃ me niraye paccamānassā’’ti evaṃ vuttaṃ. <bold>Vuṭṭhānima</bold>nti vuṭṭhāne bhavaṃ, antimanti attho. Tenāha <bold>‘‘vipākavuṭṭhānavedana’’</bold>nti, vipākassa pariyosānaṃ vedananti attho. <bold>Dukkhatarā hoti</bold> padīpassa vijjhāyanakkhaṇe mahantabhāvo viya.</paragraph>
    <paragraph line="257" number="513"><bold>Ghaṭṭayitvā</bold> pothetvā. <bold>Pāṭiyekkavedanājanakā</bold>ti paccekaṃ mahādukkhasamuppādakā. Ayato apagato <bold>nirayo,</bold> so <bold>devadūtasuttena</bold> (ma. ni. 3.261) dīpetabbo. Atthavaṇṇanā panassa parato sayameva āgamissati. Imaṃ pana atītavatthuṃ āharitvā attano ñāṇānubhāvadīpanamukhena māraṃ santajjento mahāthero <bold>‘‘yo</bold><bold>etamabhijānātī’’</bold>ti gāthamāha. Tassattho – <bold>yo</bold> mahābhiñño <bold>etaṃ</bold> kammaṃ kammaphalañca hatthatale ṭhapitaṃ āmalakaṃ viya abhimukhaṃ katvā paccakkhato jānāti. Sabbaso bhinnakilesatāya <bold>bhikkhu</bold> sammāsambuddhassa aggasāvako, <bold>tādisaṃ</bold> uḷāraguṇaṃ <bold>āsajja</bold> ghaṭṭayitvā ekantakāḷakehi pāpadhammehi samannāgatattā <bold>kaṇha</bold> māra āyatiṃ mahādukkhaṃ vindissasi.</paragraph>
    <paragraph line="258"><bold>Udakaṃ vatthuṃ katvā</bold>ti tattha nibbattanakasattānaṃ sādhāraṇakammaphalena mahāsamuddaudakameva adhiṭṭhānaṃ <pageBreak edition="Vipassana Research Institut" number="2.0301" /> katvā. Tathā hi tāni kappaṭṭhitikāni honti. Tenāha <bold>‘‘kappaṭṭhāyino’’</bold>ti. <bold>Tesa</bold>nti vimānānaṃ. <bold>Etaṃ</bold> yathāvuttavimānavatthuṃ tāsaṃ accharānaṃ sampattiṃ, tassa ca kāraṇaṃ attapaccakkhaṃ katvā <bold>jānāti. Pādaṅguṭṭhena kampayī</bold>ti pubbārāme visākhāya mahāupāsikāya kāritaṃ sahassagabbhapaṭimaṇḍitamahāpāsādaṃ attano pādaṅguṭṭhena kampesi. Tenāha <bold>‘‘idaṃ pāsādakampanasuttena dīpetabba’’</bold>nti. Idanti ‘‘yo vejayanta’’nti imissā gāthāya atthajātaṃ <bold>cūḷataṇhāsaṅkhayavimuttisutteneva</bold> (ma. ni. 1.393) <bold>dīpetabbaṃ</bold>.</paragraph>
    <paragraph line="259">Tassa brahmagaṇassa tathācintanasamanantarameva tasmiṃ brahmaloke sudhammaṃ brahmasabhaṃ gantvā. <bold>Tepī</bold>ti mahāmoggallānādayo. <bold>Paccekaṃ disāsū</bold>ti <pageBreak edition="Myanmar" number="2.0324" /> mahāmoggallānatthero puratthimadisāyaṃ, mahākassapatthero dakkhiṇadisāyaṃ, mahākappinatthero pacchimadisāyaṃ, anuruddhatthero uttaradisāyanti evaṃ cattāro therā brahmaparisamatthake majjhe nisinnassa bhagavato samantato catuddisā nisīdiṃsu. <bold>Gāthā vuttā</bold>ti ‘‘yo brahmaṃ paripucchatī’’ti gāthā vuttā. <bold>Aññatarabrahmasuttenā</bold>ti – ‘‘tena kho pana samayena aññatarassa brahmuno evarūpaṃ pāpakaṃ diṭṭhigataṃ uppannaṃ hotī’’tiādinā (saṃ. ni. 1.176) mahāvagge āgatena aññatarabrahmasuttena.</paragraph>
    <paragraph line="260"><bold>Jhānavimokkhena phusī</bold>ti jhānavimokkhasannissayena abhiññāñāṇena phassayi. Vananti jambudīpaṃ aphassayīti sambandho. Jambudīpo hi vanabahulatāya idha ‘‘vana’’nti vutto. Tenāha ‘‘jambusaṇḍassa issaro’’ti. <bold>Pubbavidehānaṃ dīpa</bold>nti pubbavidehavāsīnaṃ dīpaṃ, pubbavidehadīpanti attho. <bold>Bhūmisayā narā</bold> nāma aparagoyānakā uttarakurukā ca. Yasmā te gehapariggahābhāvato bhūmiyaṃyeva sayanti, na pāsādādīsu. <bold>Paṭilabhī</bold>ti uppādesi. <bold>Etaṃ āsaṃ mā akāsī</bold>ti esā yathā pubbe dūsimārassa, evaṃ tuyhaṃ āsā dīgharattaṃ anatthāvahā, tasmā edisaṃ āsaṃ mā akāsīti mārassa ovādaṃ adāsi. Sesaṃ sabbattha suviññeyyameva.</paragraph>
    <centered line="261">Papañcasūdaniyā majjhimanikāyaṭṭhakathāya</centered>
    <centered line="262">Māratajjanīyasuttavaṇṇanāya līnatthappakāsanā samattā.</centered>
    <centered line="263">Niṭṭhitā ca cūḷayamakavaggavaṇṇanā.</centered>
    <centered line="264">Mūlapaṇṇāsaṭīkā samattā.</centered>
    <centered line="265">Dutiyo bhāgo niṭṭhito.</centered>
  </content>
</document>