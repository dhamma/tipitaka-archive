<?xml version="1.0"?>
<document>
<metadata>
<normativeSource>http://tipitaka.org/romn/cscd/s0102t.tik8.xml</normativeSource>
<archivePath>roman/tika/suttapitaka (tika)/dighanikaya (tika)/mahavagga-tika/9. mahasatipatthanasuttavannana.xml</archivePath>
<titlePath>9. Mahāsatipaṭṭhānasuttavaṇṇanā - Mahāvagga-ṭīkā - Dīghanikāya (ṭīkā) - Suttapiṭaka (ṭīkā) - Tīkā</titlePath>
</metadata>
<body>
<chapter line="1">9. Mahāsatipaṭṭhānasuttavaṇṇanā</chapter>
<subhead line="2">Uddesavārakathāvaṇṇanā</subhead>
<paragraph line="3" number="373"> ‘‘Kasmā <pageBreak edition="P" number="2.0351" /><pageBreak edition="V" number="2.0258" /><pageBreak edition="M" number="2.0278" /> bhagavā idaṃ suttamabhāsī’’ti asādhāraṇaṃ samuṭṭhānaṃ pucchati, sādhāraṇaṃ pana ‘‘pākaṭa’’nti anāmasitvā <bold>‘‘kururaṭṭhavāsīna’’</bold>ntiādi vuttaṃ. <bold>Samuṭṭhāna</bold>nti hi desanānidānaṃ, taṃ sādhāraṇāsādhāraṇabhedato duvidhaṃ, sādhāraṇampi ajjhattikabāhirabhedato duvidhaṃ. Tattha <bold>sādhāraṇaṃ ajjhattikaṃ samuṭṭhānaṃ</bold> nāma bhagavato mahākaruṇā. Tāya hi samussāhitassa bhagavato veneyyānaṃ dhammadesanāya cittaṃ udapādi. Yathāha ‘‘sattesu ca kāruññataṃ paṭicca buddhacakkhunā lokaṃ volokesī’’tiādi. (Dī. ni. 2.69; ma. ni. 1.283; 2.339; saṃ. ni. 1.172; mahāva. 9) <bold>bāhiraṃ</bold> pana <bold>sādhāraṇaṃ samuṭṭhānaṃ</bold> nāma dasasahassamahābrahmaparivārassa sahampatimahābrahmuno ajjhesanaṃ. Tathā cāha ‘‘brahmuno ca ajjhesanaṃ viditvā’’ti. (Dī. ni. 2.69; ma. ni. 1.283; 2.339; saṃ. ni. 1.179; mahāva. 9) tadajjhesanuttarakālañhi dhammapaccavekkhaṇājanitaṃ appossukkataṃ paṭipassambhetvā bhagavā dhammaṃ desetuṃ ussāhajāto ahosi. Yathā ca mahākaruṇā, evaṃ dasabalañāṇādayo ca desanāya ajjhattasamuṭṭhānabhāve vattabbā. Sabbañhi ñeyyadhammaṃ, tesaṃ desetabbappakāraṃ, sattānañca āsayānusayādiṃ yāthāvato jānitvā bhagavā ṭhānāṭṭhānādīsu kosallena veneyyajjhāsayānurūpaṃ vicittanayadesanaṃ pavattesīti. Asādhāraṇampi ajjhattikabāhirabhedato duvidhameva. Tattha <bold>ajjhattikaṃ</bold> yāya mahākaruṇāya, yena ca desanāñāṇena <pageBreak edition="P" number="2.0352" /> idaṃ suttaṃ pavattitaṃ, tadubhayaṃ veditabbaṃ, <bold>bāhiraṃ</bold> pana dassetuṃ <bold>‘‘kururaṭṭhavāsīna’’</bold>ntiādimāha. Tena vuttaṃ ‘‘asādhāraṇaṃ samuṭṭhānaṃ pucchatī’’ti, tena ‘‘attajjhāsayādīsu catūsu suttanikkhepesu kataroya’’nti suttanikkhepo pucchito hotīti itaro ‘‘kururaṭṭhavāsīna’’ntiādinā ‘‘parajjhāsayoyaṃ suttanikkhepo’’ti dasseti.</paragraph>
<paragraph line="4">Kururaṭṭhaṃ <pageBreak edition="V" number="2.0259" /> kira tadā taṃnivāsisattānaṃ yonisomanasikāravantatādinā yebhuyyena suppaṭipannatāya, pubbe ca katapuññatābalena tadā utuādisampattiyuttameva ahosi. Tena vuttaṃ <bold>‘‘utupaccayādisampannattā’’</bold>ti. <bold>Ādi</bold>-saddena bhojanādisampattiṃ saṅgaṇhāti. Keci pana ‘‘pubbe <pageBreak edition="M" number="2.0279" /> pavattakuruvattadhammānuṭṭhānavāsanāya uttarakuru viya yebhuyyena utuādisampannameva hontaṃ bhagavato kāle sātisayaṃ utusappāyādiyuttaṃ taṃ raṭṭhaṃ ahosī’’ti vadanti. <bold>Cittasarīrakallatāyā</bold>ti cittassa, sarīrassa ca arogatāya. <bold>Anuggahitapaññābalā</bold>ti laddhūpakārañāṇānubhāvā, anu anu vā āciṇṇapaññātejā. <bold>Ekavīsatiyā ṭhānesu</bold>ti kāyānupassanāvasena cuddasasu ṭhānesu, vedanānupassanāvasena ekasmiṃ ṭhāne, tathā cittānupassanāvasena, dhammānupassanāvasena pañcasu ṭhānesūti evaṃ ekavīsatiyā ṭhānesu. <bold>Kammaṭṭhānaṃ arahatte pakkhipitvā</bold>ti catusaccakammaṭṭhānaṃ yathā arahattaṃ pāpeti, evaṃ desanāvasena arahatte pakkhipitvā. Suvaṇṇacaṅkoṭakasuvaṇṇamañjūsāsu pakkhittāni sumanacampakādinānāpupphāni, maṇimuttādisattaratanāni ca yathā bhājanasampattiyā savisesaṃ sobhanti, kiccakarāni ca honti manuññabhāvato, evaṃ sīladassanādisampattiyā bhājanavisesabhūtāya kururaṭṭhavāsiparisāya desitā bhagavato ayaṃ desanā bhiyyoso mattāya sobhati, kiccakārī ca hotīti imamatthaṃ dasseti <bold>‘‘yathā hi puriso’’</bold>tiādinā. <bold>Etthā</bold>ti kururaṭṭhe.</paragraph>
<paragraph line="5"><bold>Pakatiyā</bold>ti sarasatopi, imissā satipaṭṭhānasuttadesanāya pubbepīti adhippāyo. <bold>Anuyuttā viharanti</bold> satthu desanānusārato bhāvanānuyogaṃ.</paragraph>
<paragraph line="6"><bold>Vissaṭṭhaattabhāvenā</bold>ti <pageBreak edition="P" number="2.0353" /> aniccādivasena kismiñci yonisomanasikāre cittaṃ aniyojetvā rūpādiārammaṇe abhirativasena vissaṭṭhacittena <bold>bhavituṃ na vaṭṭati,</bold> pamādavihāraṃ pahāya appamattena bhavitabbanti adhippāyo.</paragraph>
<paragraph line="7"><bold>Ekāyano</bold>ti ettha <bold>ayana</bold>-saddo maggapariyāyo. Na kevalaṃ ayanameva, atha kho aññepi bahū maggapariyāyāti paduddhāraṃ karonto ‘‘maggassa hī’’ti ādiṃ vatvā yadi maggapariyāyo ayana-saddo, kasmā puna ‘‘maggo’’ti vuttanti codanaṃ sandhāyāha <bold>‘‘tasmā’’</bold>tiādi. Tattha <bold>ekamaggo</bold>ti eko eva maggo. Na hi nibbānagāmimaggo añño atthīti. Nanu satipaṭṭhānaṃ idha maggoti adhippetaṃ, tadaññe ca bahū maggadhammā atthīti? Saccaṃ atthi, te pana satipaṭṭhānaggahaṇeneva gahitā tadavinābhāvato. Tathā <pageBreak edition="M" number="2.0280" /> hi ñāṇavīriyādayo niddese gahitā, uddese pana satiyā eva gahaṇaṃ veneyyajjhāsayavasenāti daṭṭhabbaṃ. <bold>‘‘Na dvidhāpathabhūto’’</bold>ti iminā <pageBreak edition="V" number="2.0260" /> imassa maggassa anekamaggabhāvābhāvaṃ viya anibbānagāmibhāvābhāvañca dasseti. <bold>Ekenā</bold>ti asahāyena. Asahāyatā ca duvidhā attadutiyatābhāvena vā, yā ‘‘vūpakaṭṭhakāyatā’’ti vuccati, taṇhādutiyatābhāvena vā, yā ‘‘pavivittacittatā’’ti vuccati. Tenāha <bold>‘‘vūpakaṭṭhena pavivittacittenā’’</bold>ti. Seṭṭhopi loke ‘‘eko’’ti vuccati ‘‘yāva pare ekāhaṃ vo karomī’’tiādīsūti āha <bold>‘‘ekassāti seṭṭhassā’’</bold>ti. Yadi saṃsārato nissaraṇaṭṭho ayanaṭṭho, aññesampi upanissayasampannānaṃ sādhāraṇato, kathaṃ bhagavatoti āha <bold>‘‘kiñcāpī’’</bold>tiādi. <bold>Imasmiṃ kho</bold>ti ettha <bold>kho</bold>-saddo avadhāraṇe, tasmā imasmiṃ yevāti attho. <bold>Desanābhedoyeva heso,</bold> yadidaṃ ‘‘maggo’’ti vā ‘‘ayano’’ti vā. <bold>Ayana</bold>-saddo vā kammakaraṇādivibhāgo. Tenāha <bold>‘‘atthato pana eko vā’’</bold>ti.</paragraph>
<paragraph line="8"><bold>Nānāmukhabhāvanānayappavatto</bold>ti kāyānupassanādimukhena <pageBreak edition="P" number="2.0354" /> tatthāpi ānāpānādimukhena bhāvanānayena pavatto. <bold>Ekāyana</bold>nti ekagāminaṃ, nibbānagāminanti attho. Nibbānañhi adutiyabhāvato, seṭṭhabhāvato ca ‘‘eka’’nti vuccati. Yathāha ‘‘ekañhi saccaṃ na dutīyamatthī’’ti (su. ni. 890). ‘‘Yāvatā bhikkhave dhammā saṅkhatā vā asaṅkhatā vā virāgo tesaṃ aggaṃ akkhāyatī’’ti. (A. ni. 4.34; itivu. 90) khayo eva antoti <bold>khayanto,</bold> jātiyā khayantaṃ diṭṭhavāti <bold>jātikhayantadassī.</bold> Avibhāgena sabbepi satte hitena anukampatīti <bold>hitānukampī. Atariṃsū</bold>ti tariṃsu. <bold>Pubbe</bold>ti purimakā buddhā, pubbe vā atītakāle.</paragraph>
<paragraph line="9"><bold>Ta</bold>nti tesaṃ vacanaṃ, <bold>taṃ</bold> vā kiriyāvuttivācakattaṃ <bold>na yujjati.</bold> Na hi saṅkheyyappadhānatāya sattavācino ekasaddassa kiriyāvuttivācakatā atthi. ‘‘Sakimpi uddhaṃ gaccheyyā’’tiādīsu (a. ni. 7.72) viya <bold>sakiṃ ayanoti iminā byañjanena bhavitabbaṃ. Evamatthaṃ yojetvā</bold>ti ‘‘ekaṃ ayanaṃ assā’’ti evaṃ samāsapadatthaṃ yojetvā. <bold>Ubhayathāpī</bold>ti purimanayena, pacchimanayena ca. <bold>Na yujjati</bold> idhādhippetamaggassa anekavāraṃ pavattisabbhāvato. Tenāha <bold>‘‘kasmā’’</bold>tiādi. <bold>‘‘Anekavārampi ayatī’’</bold>ti purimanayassa ayuttatādassanaṃ, <bold>‘‘anekañcassa ayanaṃ hotī’’</bold>ti pacchimanayassa.</paragraph>
<paragraph line="10"><bold>Imasmiṃ</bold><pageBreak edition="M" number="2.0281" /><bold>pade</bold>ti ‘‘ekāyano ayaṃ bhikkhave maggo’’ti imasmiṃ vākye, imasmiṃ vā ‘‘pubbabhāgamaggo, lokuttaramaggo’’ti vidhānapade. <bold>Missakamaggo</bold>ti lokiyena missako lokuttaramaggo <pageBreak edition="V" number="2.0261" />. Visuddhiādīnaṃ nippariyāyahetukaṃ <pageBreak edition="P" number="2.0355" /> saṅgaṇhanto ācariyatthero <bold>‘‘missakamaggo’’</bold>ti āha. Itaro pariyāyahetu idhādhippetoti <bold>‘‘pubbabhāgamaggo’’</bold>ti avoca.</paragraph>
<paragraph line="11"><bold>Saddaṃ sutvā</bold>ti ‘‘kālo bhante dhammasavanāyā’’ti kālārocanasaddaṃ paccakkhato, paramparāya ca sutvā. <bold>Evaṃ ukkhipitvā</bold>ti evaṃ ‘‘sundaraṃ manoharaṃ imaṃ kathaṃ chaḍḍemā’’ti achaḍḍentā ucchubhāraṃ viya paggahetvā <bold>na vicaranti. Āluḷetī</bold>ti viluḷito ākulo hotīti attho. <bold>Ekāyanamaggo vuccati pubbabhāgasatipaṭṭhānamaggo</bold>ti ettāvatā idhādhippetatthe siddhe tasseva alaṅkāratthaṃ so pana yassa pubbabhāgamaggo, taṃ dassetuṃ <bold>‘‘maggānaṭṭhaṅgiko’’</bold>tiādikā gāthāpi paṭisambhidāmaggatova ānetvā ṭhapitā.</paragraph>
<paragraph line="12"><bold>Nibbānagamanaṭṭhenā</bold>ti nibbānaṃ gacchati adhigacchati etenāti <bold>nibbānagamanaṃ,</bold>soyeva aviparītasabhāvatāya attho, tena nibbānagamanaṭṭhena, nibbānādhigamūpāyatāyāti attho. <bold>Magganīyaṭṭhenā</bold>ti gavesitabbatāya. ‘‘Gamanīyaṭṭhenā’’ti vā pāṭho, upagantabbatāyāti attho. <bold>‘‘Rāgādīhī’’</bold>ti iminā rāgadosamohānaṃyeva gahaṇaṃ ‘‘rāgo malaṃ, doso malaṃ, moho mala’’nti (vibha. 924) vacanato. <bold>‘‘Abhijjhāvisamalobhādīhī’’</bold>ti pana iminā sabbesampi upakkilesānaṃ saṅgaṇhanatthaṃ te visuṃ uddhaṭā. ‘‘Sattānaṃ visuddhiyā’’ti vuttassa atthassa ekantikataṃ dassento <bold>‘‘tathā hī’’</bold>tiādimāha. Kāmaṃ ‘‘visuddhiyā’’ti sāmaññajotanā, cittasseva pana visuddhi idhādhippetāti dassetuṃ <bold>‘‘rūpamalavasena panā’’</bold>tiādi vuttaṃ. Na <pageBreak edition="P" number="2.0356" /> kevalaṃ aṭṭhakathāvacanameva, atha kho idaṃ ettha āhacca bhāsitanti dassento <bold>‘‘tathā hī’’</bold>tiādimāha.</paragraph>
<paragraph line="13">Sā panāyaṃ cittavisuddhi sijjhamānā yasmā sokādīnaṃ anuppādāya saṃvattati, tasmā vuttaṃ <bold>‘‘sokaparidevānaṃ samatikkamāyā’’</bold>tiādi. Tattha socanaṃ ñātibyasanādinimittaṃ cetaso santāpo antonijjhānaṃ <bold>soko.</bold> Ñātibyasanādinimittameva sokāvatiṇṇato ‘‘kahaṃ ekaputtaka kahaṃ ekaputtakā’’tiādinā (ma. ni. 2.353, 354; saṃ. ni. 2.63) paridevanavasena vācāvippalāpo paridavanaṃ <pageBreak edition="M" number="2.0282" /><bold>paridevo.</bold> Āyatiṃ anuppajjanaṃ idha samatikkamoti āha <bold>‘‘pahānāyā’’</bold>ti. Taṃ panassa samatikkamāvahataṃ nidassanavasena dassento <bold>‘‘ayañhī’’</bold>tiādimāha.</paragraph>
<paragraph line="14">Tattha <bold>yaṃ pubbe, taṃ visodhehī</bold>ti atītesu khandhesu taṇhāsaṃkilesavisodhanaṃ vuttaṃ. <bold>Pacchā</bold>ti parato <pageBreak edition="V" number="2.0262" />. <bold>Te</bold>ti tuyhaṃ. <bold>Māhū</bold>ti mā ahu. <bold>Kiñcana</bold>nti rāgādikiñcanaṃ, etena anāgatesu khandhesu saṃkilesavisodhanaṃ vuttaṃ. <bold>Majjhe</bold>ti tadubhayavemajjhe. <bold>No ce gahessasī</bold>ti na upādiyissasi ce, etena paccuppanne khandhappabandhe upādānappavatti vuttā. <bold>Upasanto carissasī</bold>ti evaṃ addhattayagatasaṃkilesavisodhane sati nibbutasabbapariḷāhatāya upasanto hutvā viharissasīti arahattanikūṭena gāthaṃ niṭṭhapesi. Tenāha <bold>‘‘imaṃ gātha’’</bold>ntiādi.</paragraph>
<paragraph line="15"><bold>Puttā</bold>ti orasā, aññepi vā dinnakakittimādayo ye keci. <bold>Pitā</bold>ti janako, aññepi vā pituṭṭhāniyā. <bold>Bandhavā</bold>ti ñātakā. Ayañhettha attho – puttā vā pitā vā bandhavā vā <bold>antakena</bold> maccunā <bold>adhipannassa</bold> abhibhūtassa maraṇato tāṇāya na honti. Kasmā? <bold>Natthi ñātīsu tāṇatā</bold>ti. Na hi ñātīnaṃ vasena maraṇato ārakkhā atthi, tasmā paṭācāre <pageBreak edition="P" number="2.0357" /> ‘‘ubho puttā kālaṅkatā’’tiādinā (apa. therī 1.498) mā niratthakaṃ paridevi, dhammaṃyeva pana yāthāvato passāti adhippāyo. <bold>Sotāpattiphale patiṭṭhitā</bold>ti yathānulomaṃ pavattitāya sāmukkaṃsikāya dhammadesanāya pariyosāne sahassanayapaṭimaṇḍite sotāpattiphale patiṭṭhahi. Kathaṃ panāyaṃ satipaṭṭhānamaggavasena sotāpattiphale patiṭṭhāsīti āha <bold>‘‘yasmā panā’’</bold>tiādi. Na hi catusaccakammaṭṭhānakathāya vinā sāvakānaṃ ariyamaggādhigamo atthi. <bold>‘‘Imaṃ gāthaṃ sutvā’’</bold>ti panidaṃ sokavinodanavasena pavattitāya gāthāya paṭhamaṃ sutattā vuttaṃ, sāpi hi saccadesanāya parivārabandhā eva aniccatākathāti katvā. Itaragāthāyaṃ pana vattabbameva natthi. <bold>Bhāvanā</bold>ti paññābhāvanā. Sā hi idha adhippetā. <bold>Tasmā</bold>ti yasmā rūpādīnaṃ aniccādito anupassanāpi satipaṭṭhānabhāvanāva, tasmā. <bold>Tepī</bold>ti santatimahāmattapaṭācārāpi.</paragraph>
<paragraph line="16"><bold>Pañcasate</bold><pageBreak edition="M" number="2.0283" /><bold>core</bold>ti satasatacoraparivāre pañcacore paṭipāṭiyā <bold>pesesi,</bold> te araññaṃ pavisitvā theraṃ pariyesantā anukkamena therassa samīpe samāgacchiṃsu. Tenāha <bold>‘‘te gantvā theraṃ parivāretvā nisīdiṃsū’’</bold>ti. <bold>Vedanaṃ vikkhambhetvā</bold>ti ūruṭṭhibhedapaccayaṃ dukkhavedanaṃ amanasikārena vinodetvā. <bold>Pītipāmojjaṃ uppajji</bold> vippaṭisāralesassapi asambhavato. Tenāha <bold>‘‘parisuddhaṃ sīlaṃ nissāyā’’</bold>ti. Therassa hi sīlaṃ paccavekkhato parisuddhaṃ sīlaṃ nissāya uḷāraṃ pītipāmojjaṃ uppajjamānaṃ ūruṭṭhibhedajanitaṃ dukkhavedanaṃ vikkhambhesi. <bold>Tiyāmaratti</bold>nti accantasaṃyoge upayogavacanaṃ, tenassa vipassanāyaṃ appamādaṃ, paṭipattiussukkāpanañca dasseti. <bold>Pādānī</bold>ti pāde. <bold>Saṃyamessāmī</bold>ti saññapessāmi, saññattiṃ karissāmīti attho. <bold>Aṭṭiyāmī</bold>ti jigucchāmi. <bold>Harāyāmī</bold>ti lajjāmi. <bold>Vipassisa</bold>nti sampassiṃ.</paragraph>
<paragraph line="17"><bold>Pacalāyantāna</bold>nti <pageBreak edition="P" number="2.0358" /><pageBreak edition="V" number="2.0263" /> pacalāyikānaṃ niddaṃ upagatānaṃ. <bold>Agati</bold>nti agocaraṃ. <bold>Vatasampanno</bold>ti dhutaguṇasampanno. <bold>Pamāda</bold>nti pacalāyanaṃ sandhāyāha. <bold>Oruddhamānaso</bold>ti uparuddhaadhicitto. <bold>Pañjarasmi</bold>nti sarīre. Sarīrañhi nhārusambandhaaṭṭhisaṅghāṭatāya idha ‘‘pañjara’’nti vuttaṃ.</paragraph>
<paragraph line="18">Pītavaṇṇāya pana paṭākāya kāyaṃ pariharaṇato, mallayuddhacittakatāya ca ‘‘pītamallo’’ti paññāto pabbajitvā <bold>pītamallatthero nāma</bold> jāto. <bold>Tīsu rajjesū</bold>ti paṇḍucoḷagoḷarajjesu. ‘‘Sabbamallā sīhaḷadīpe sakkārasammānaṃ labhantī’’ti <bold>tambapaṇṇidīpaṃ āgamma. Taṃyeva aṅkusaṃ katvā</bold>ti ‘‘rūpādayo ‘mamā’ti na gahetabbā’’ti natumhākavaggena pakāsitamatthaṃ attano cittamattahatthino aṅkusaṃ katvā. <bold>Pādesu avahantesū</bold>ti ativelaṃ caṅkamanena akkamituṃ asamatthesu. <bold>Jaṇṇukehi caṅkamati</bold> ‘‘nisinne niddāya avasaro hotī’’ti. <bold>Byākaritvā</bold>ti attano vīriyārambhassa saphalatāpavedanamukhena sabrahmacārīnaṃ tattha ussāhaṃ janento aññaṃ byākaritvā. <bold>Bhāsita</bold>nti vacanaṃ, kassa pana tanti āha <bold>‘‘buddhaseṭṭhassa sabbalokaggavādino’’</bold>ti. <bold>‘‘Na tumhāka’’</bold>ntiādi tassa pavattiākāradassanaṃ. Tayidaṃ me saṅkhārānaṃ accantavūpasamakāraṇanti dassento <bold>‘‘aniccā vatā’’</bold>ti gāthamāhari, tena idānāhaṃ saṅkhārānaṃ khaṇe khaṇe bhaṅgasaṅkhātassa rogassa abhāvena arogo parinibbutoti dasseti.</paragraph>
<paragraph line="19"><bold>Assā</bold>ti <pageBreak edition="M" number="2.0284" /> sakkassa. <bold>Upapattī</bold>ti devūpapatti. <bold>Puna pākatikāva ahosi</bold> sakkabhāveneva upapannattā.</paragraph>
<paragraph line="20"><bold>Subrahmā</bold>ti evaṃnāmo. Accharānaṃ nirayūpapattiṃ disvā tato pabhuti satataṃ pavattamānaṃ attano cittutrāsaṃ sandhāyāha <bold>‘‘niccaṃ utrastamidaṃ citta’’</bold>ntiādi. Tattha <bold>utrasta</bold>nti santastaṃ bhītaṃ <pageBreak edition="P" number="2.0359" />. <bold>Ubbigga</bold>nti saṃviggaṃ. <bold>Utrasta</bold>nti vā saṃviggaṃ. <bold>Ubbigga</bold>nti bhayavasena saha nissayena sañcalitaṃ. <bold>Anuppannesū</bold>ti anāgatesu. <bold>Kiccesū</bold>ti tesu tesu itikattabbesu. <bold>‘‘Kicchesū’’</bold>ti vā pāṭho, dukkhesūti attho, nimittatthe cetaṃ bhummaṃ, bhāvidukkhanimittanti attho. <bold>Uppatitesū</bold>ti uppannesu kiccesūti yojanā. Tadā attano parivārassa uppannaṃ dukkhaṃ sandhāya vadati.</paragraph>
<paragraph line="21"><bold>Bojjhā</bold>ti bodhito, ariyamaggatoti attho. <bold>‘‘Aññatrā’’</bold>ti ca padaṃ apekkhitvā nissakkavacanaṃ, bodhiṃ ṭhapetvāti attho. Sesesupi eseva nayo. <bold>Tapasā</bold>ti tapokammato, tena maggādhigamassa upāyabhūtaṃ sallekhapaṭipadaṃ dasseti. <bold>Indriyasaṃvarā</bold>ti manacchaṭṭhānaṃ indriyānaṃ saṃvaraṇato <pageBreak edition="V" number="2.0264" />, etena satisaṃvarasīsena sabbampi saṃvarasīlaṃ, lakkhaṇahāranayena vā sabbampi catupārisuddhisīlaṃ dasseti. <bold>Sabbanissaggā</bold>ti sabbassapi nissajjanato sabbakilesappahānato. Kilesesu hi nissaṭṭhesu kammavaṭṭaṃ, vipākavaṭṭañca nissaṭṭhameva hotīti. <bold>Sotthi</bold>nti khemaṃ anupaddavataṃ.</paragraph>
<paragraph line="22">Ñāyati nicchayena kamati nibbānaṃ, taṃ vā ñāyati paṭivijjhīyati etenāti <bold>ñāyo,</bold> ariyamaggoti āha <bold>‘‘ñāyo vuccati ariyo aṭṭhaṅgiko maggo’’</bold>ti. <bold>Taṇhāvānavirahitattā</bold>ti taṇhāsaṅkhātavānavivittattā. Taṇhā hi khandhehi khandhaṃ, kammunā phalaṃ, sattehi ca dukkhaṃ vinati saṃsibbatīti ‘‘vāna’’nti vuccati, tayidaṃ natthi ettha vānaṃ, na vā etasmiṃ adhigate puggalassa vānanti <bold>nibbānaṃ,</bold> asaṅkhatā dhātu. Parappaccayena vinā paccakkhakaraṇaṃ sacchikiriyāti āha <bold>‘‘attapaccakkhatāyā’’</bold>ti.</paragraph>
<paragraph line="23">Nanu ‘‘visuddhiyā’’ti cittavisuddhiyā adhippetattā visuddhiggahaṇenevettha sokasamatikkamādayopi gahitā eva honti, te puna kasmā gahitāti anuyogaṃ sandhāya <bold>‘‘tattha kiñcāpī’’</bold>tiādi vuttaṃ. <bold>Sāsanayuttikovide</bold>ti saccapaṭiccasamuppādādilakkhaṇāyaṃ dhammanītiyaṃ cheke. <bold>Taṃ tamatthaṃ</bold><pageBreak edition="P" number="2.0360" /><pageBreak edition="M" number="2.0285" /><bold>ñāpetī</bold>ti ye ye bodhaneyyapuggalā saṅkhepavitthārādivasena yathā yathā bodhetabbā, attano desanāvilāsena bhagavā te te tathā tathā bodhento taṃ tamatthaṃ ñāpeti. <bold>Taṃ taṃ pākaṭaṃ katvā dassento</bold>ti atthāpattiṃ agaṇento taṃ tamatthaṃ pākaṭaṃ katvā dassento. Na hi sammāsambuddho atthāpattiñāpakādisādhanīyavacanāti. <bold>Saṃvattatī</bold>ti jāyati, hotīti attho. Yasmā anatikkantasokaparidevassa na kadāci cittavisuddhi atthi sokaparidevasamatikkamanamukheneva cittavisuddhiyā ijjhanato, tasmā āha <bold>‘‘sokaparidevānaṃ samatikkamena hotī’’</bold>ti. Yasmā pana domanassapaccayehi dukkhadhammehi phuṭṭhaṃ puthujjanaṃ sokādayo abhibhavanti, pariññātesu ca tesu te na honti, tasmā vuttaṃ <bold>‘‘sokaparidevānaṃ samatikkamo dukkhadomanassānaṃ atthaṅgamenā’’</bold>ti. <bold>Ñāyassā</bold>ti aggamaggassa, tatiyamaggassa ca. Tadadhigamena hi yathākkamaṃ dukkhadomanassānaṃ atthaṅgamo. Sacchikiriyābhisamayasahabhāvīpi itarābhisamayo tadavinābhāvato sacchikiriyābhisamayahetuko viya vutto. <bold>Ñāyassādhigamo nibbānassa sacchikiriyāyā</bold>ti phalañāṇena vā paccakkhakaraṇaṃ sandhāya vuttaṃ, <bold>‘‘nibbānassa sacchikiriyāyā’’</bold>ti sampadānavacanañcetaṃ daṭṭhabbaṃ.</paragraph>
<paragraph line="24"><bold>Vaṇṇabhaṇana</bold>nti pasaṃsāvacanaṃ. Tayidaṃ na idheva, atha kho aññatthāpi satthu āciṇṇaṃ evāti <pageBreak edition="V" number="2.0265" /> dassento <bold>‘‘yatheva hī’’</bold>tiādimāha. Tattha ādimhi kalyāṇamādi vā kalyāṇaṃ etassāti <bold>ādikalyāṇaṃ.</bold> Sesapadadvayepi eseva nayo. Atthasampattiyā <bold>sātthaṃ.</bold> Byañjanasampattiyā <bold>sabyañjanaṃ.</bold> Sīlādipañcadhammakkhandhapāripūrito, upanetabbassa abhāvato ca <bold>kevalaparipuṇṇaṃ.</bold> Nirupakkilesato apanetabbassa ca abhāvato <bold>parisuddhaṃ.</bold> Seṭṭhacariyabhāvato <pageBreak edition="P" number="2.0361" /> sāsana<bold>brahmacariyaṃ,</bold> magga<bold>brahmacariya</bold>ñca vo <bold>pakāsessāmī</bold>ti. Ayamettha saṅkhepo, vitthāro pana <bold>visuddhimagge</bold> (visuddhi. 1.147) vuttanayeneva veditabbo. <bold>Ariyavaṃsā</bold>ti ariyānaṃ buddhādīnaṃ vaṃsā paveṇiyo. <bold>Aggaññā</bold>ti aggāti jānitabbā sabbavaṃsehi seṭṭhabhāvato. <bold>Rattaññā</bold>ti cirarattāti jānitabbā. <bold>Vaṃsaññā</bold>ti buddhādīnaṃ vaṃsāti jānitabbā. <bold>Porāṇā</bold>ti purātanā anadhunātanattā. <bold>Asaṅkiṇṇā</bold>ti avikiṇṇā anapanītā. <bold>Asaṅkiṇṇapubbā</bold>ti ‘‘kiṃ imehī’’ti ariyehi na apanītapubbā <pageBreak edition="M" number="2.0286" />. <bold>Na saṅkīyantī</bold>ti idānipi tehi na apanīyanti. <bold>Na saṅkīyissantī</bold>ti anāgatepi tehi na apanīyissanti. <bold>Appaṭikuṭṭhā…pe… viññūhī</bold>ti ye loke viññū samaṇabrāhmaṇā, tehi appaccakkhatā aninditā, agarahitāti attho. <bold>‘‘Visuddhiyā’’tiādīhī</bold>ti visuddhiādidīpanehi. <bold>Padehī</bold>ti vākyehi, visuddhiatthatādibhedabhinnehi vā dhammakoṭṭhāsehi. <bold>Upaddave</bold>ti anatthe. <bold>Visuddhi</bold>nti visujjhanaṃ saṃkilesappahānaṃ. Vācuggatakaraṇaṃ <bold>uggaho. Pariyāpuṇanaṃ</bold> paricayo. Atthassa hadaye ṭhapanaṃ <bold>dhāraṇaṃ.</bold> Parivattanaṃ <bold>vācanaṃ.</bold></paragraph>
<paragraph line="25"><bold>Gandhārako</bold>ti gandhāradese uppanno. <bold>Pahontī</bold>ti sakkonti. <bold>Aniyyānikamaggā</bold>ti micchāmaggā, micchattaniyatāniyatamaggāpi vā. <bold>Suvaṇṇa</bold>nti kūṭasuvaṇṇampi vuccati. <bold>Maṇī</bold>ti kācamaṇipi, <bold>muttā</bold>ti veḷujāpi, <bold>pavāḷa</bold>nti pallavopi vuccatīti <bold>rattajambunadādipadehi te visesitā.</bold></paragraph>
<paragraph line="26"><bold>Na tato heṭṭhā</bold>ti idhādhippetakāyādīnaṃ vedanādisabhāvattābhāvā, kāyavedanācittavimuttassa tebhūmakadhammassa visuṃ vipallāsavatthantarabhāvena gahitattā ca heṭṭhā gahaṇesu vipallāsavatthūnaṃ aniṭṭhānaṃ sandhāya vuttaṃ, pañcamassa pana vipallāsavatthuno abhāvā <bold>‘‘na uddha’’</bold>nti āha. Ārammaṇavibhāgena hettha satipaṭṭhānavibhāgoti. <bold>Tayo satipaṭṭhānā</bold>ti satipaṭṭhāna-saddassa <pageBreak edition="P" number="2.0362" /> atthuddhāradassanaṃ, na idha pāḷiyaṃ vuttassa satipaṭṭhāna-saddassa atthadassananti. <bold>Ādīsu hi satigocaro</bold>ti ettha <bold>ādi</bold>-saddena ‘‘phassasamudayā vedanānaṃ samudayo, nāmarūpasamudayā cittassa samudayo, manasikārasamudayā dhammānaṃ samudayo’’ti (saṃ. ni. 5.408) ‘‘satipaṭṭhānā’’ti vuttānaṃ sabhigocarānaṃ pakāsake suttappadese saṅgaṇhāti. Evaṃ <bold>‘‘paṭisambhidāpāḷiya’’</bold>mpi (paṭi. ma. 2.34) avasesapāḷippadesadassanattho <pageBreak edition="V" number="2.0266" /> ādi-saddo daṭṭhabbo. <bold>Satiyā paṭṭhāna</bold>nti satiyā patiṭṭhātabbaṭṭhānaṃ. Dānādīni karontassa rūpādīni satiyā ṭhānaṃ hontīti taṃnivāraṇatthamāha <bold>‘‘padhānaṃ ṭhāna’’</bold>nti. <bold>Pa</bold>-saddo hi idha ‘‘paṇītā dhammā’’tiādīsu (dha. saṃ. mātikā 14) viya padhānatthadīpakoti adhippāyo.</paragraph>
<paragraph line="27"><bold>Ariyo</bold>ti ariyaṃ sabbasattaseṭṭhaṃ sammāsambuddhamāha. <bold>Etthā</bold>ti etasmiṃ <bold>saḷāyatanavibhaṅgasutte.</bold>(Ma. ni. 3.310) suttekadesena hi suttaṃ dasseti. Tattha hi –</paragraph>
<indent line="28">‘‘Tayo <pageBreak edition="M" number="2.0287" /> satipaṭṭhānā yadariyo…pe… arahatīti iti kho panetaṃ vuttaṃ, kiñcetaṃ paṭicca vuttaṃ. Idha, bhikkhave, satthā sāvakānaṃ dhammaṃ deseti anukampako hitesī anukampaṃ upādāya ‘idaṃ vo hitāya idaṃ vo sukhāyā’ti. Tassa sāvakā na sussūsanti. Na sotaṃ odahanti, na aññā cittaṃ upaṭṭhapenti, vokkamma ca satthu sāsanā vattanti. Tatra, bhikkhave, tathāgato na ceva anattamano hoti, na ca anattamanataṃ paṭisaṃvedeti, anavassuto ca viharati sato sampajāno. Idaṃ, bhikkhave, paṭhamaṃ satipaṭṭhānaṃ. Yadariyo sevati…pe… arahati.</indent>
<indent line="29">Puna caparaṃ, bhikkhave, satthā…pe...idaṃ vo sukhāyāti <pageBreak edition="P" number="2.0363" />. Tassa ekacce sāvakā na sussūsanti…pe… na ca vokkamma satthu sāsanā vattanti. Tatra, bhikkhave, tathāgato na ceva anattamano hoti, na ca anattamanataṃ paṭisaṃvedeti, na ca attamano hoti, na ca attamanataṃ paṭisaṃvedeti, anattamanatā ca attamanatā ca tadubhayaṃ abhinivajjetvā upekkhako viharati sato sampajāno. Idaṃ vuccati, bhikkhave, dutiyaṃ.</indent>
<indent line="30">Puna caparaṃ, bhikkhave…pe… sukhāyāti, tassa sāvakā sussūsanti…pe… vattanti. Tatra, bhikkhave, tathāgato attamano ceva hoti, attamanatañca paṭisaṃvedeti, anavassuto ca viharati sato sampajāno. Idaṃ vuccati, bhikkhave, tatiya’’nti (ma. ni. 3.311).</indent>
<paragraph line="31">Evaṃ paṭighānunayehi anavassutatā, niccaṃ upaṭṭhitassatitāya tadubhayavītivattatā ‘‘satipaṭṭhāna’’nti vuttā. Buddhānaṃyeva hi niccaṃ upaṭṭhitassatitā hoti āveṇikadhammabhāvato, na <pageBreak edition="V" number="2.0267" /> paccekabuddhādīnaṃ. <bold>Pa</bold>-saddo ārambhaṃ joteti, ārambho ca pavattīti katvā āha <bold>‘‘pavattayitabbatoti attho’’</bold>ti. Satiyā karaṇabhūtāya paṭṭhānaṃ paṭṭhapetabbaṃ <bold>satipaṭṭhānaṃ. Ana</bold>-saddo hi bahulaṃvacanena kammatthopi hotīti. Tathāssa kattuatthopi labbhatīti <bold>‘‘paṭṭhātīti paṭṭhāna’’</bold>nti vuttaṃ. <bold>Paṭṭhātī</bold>ti ettha <bold>pa</bold>-saddo bhusatthavisiṭṭhaṃ pakkhandanaṃ dīpetīti <bold>‘‘okkanditvā pakkhanditvā pattharitvā pavattatīti attho’’</bold>ti āha. Puna bhāvatthaṃ sati, saddaṃ, paṭṭhānasaddañca <pageBreak edition="M" number="2.0288" /> vaṇṇento <bold>‘‘atha vā’’</bold>tiādimāha, tena purimavikappe sati, saddo, paṭṭhāna-saddo ca kattuatthoti <pageBreak edition="P" number="2.0364" /> viññāyati. <bold>Saraṇaṭṭhenā</bold>ti cirakatassa, cirabhāsitassa ca anussaraṇaṭṭhena. <bold>Ida</bold>nti yaṃ ‘‘satiyeva satipaṭṭhāna’’nti vuttaṃ, idaṃ. <bold>Idha</bold> imasmiṃ suttapadese <bold>adhippetaṃ.</bold></paragraph>
<paragraph line="32"><bold>Yadi eva</bold>nti. Yadi sati eva satipaṭṭhānaṃ, sati nāma eko dhammo, evaṃ sante kasmā ‘‘satipaṭṭhānā’’ti bahuvacananti āha <bold>‘‘satibahuttā’’</bold>tiādi. Yadi bahukā tā satiyo, atha kasmā ‘‘maggo’’ti ekavacananti yojanā. <bold>Maggaṭṭhenā</bold>ti niyyānaṭṭhena. Niyyāniko hi maggadhammo, teneva niyyānikabhāvena ekattūpagato ekantato nibbānaṃ gacchati, atthikehi ca tadatthaṃ maggīyatīti āha <bold>‘‘vuttañheta’’</bold>nti, attanāva pubbe vuttaṃ paccāharati. Tattha <bold>catassopi cetā</bold>ti kāyānupassanādivasena catubbidhāpi ca etā satiyo. <bold>Aparabhāge</bold>ti ariyamaggakkhaṇe. <bold>Kiccaṃ sādhayamānā</bold>ti pubbabhāge kāyādīsu subhasaññādividhamanavasena visuṃ visuṃ pavattitvā maggakkhaṇe satiyeva tattha catubbidhassapi vipallāsassa samucchedavasena pahānakiccaṃ sādhayamānā ārammaṇakaraṇavasena nibbānaṃ gacchati. Catukiccasādhaneneva hettha bahuvacananiddeso. <bold>Evañca satī</bold>ti evaṃ maggaṭṭhena ekattaṃ upādāya ‘‘maggo’’ti ekavacanena, ārammaṇabhedena catubbidhataṃ upādāya ‘‘cattāro’’ti ca vattabbatāya sati vijjamānattā. <bold>Vacanānusandhinā</bold> ‘‘ekāyano aya’’ntiādikā <bold>desanā sānusandhikāva,</bold> na ananusandhikāti adhippāyo. Vuttamevatthaṃ nidassanena paṭipādetuṃ <bold>‘‘mārasenappamaddana’’</bold>nti (saṃ. ni. 5.224) suttapadaṃ ānetvā <bold>‘‘yathā’’</bold>tiādinā nidassanaṃ saṃsandati. <bold>‘‘Tasmā’’</bold>tiādi nigamanaṃ.</paragraph>
<paragraph line="33">Visesato kāyo, vedanā ca assādassa kāraṇanti tappahānatthaṃ tesu taṇhāvatthūsu oḷārikasukhumesu asubhadukkhabhāvadassanāni mandatikkhapaññehi taṇhācaritehi sukarānīti tāni tesaṃ ‘‘visuddhimaggo’’ti vuttāni. Tathā ‘‘niccaṃ attā’’ti abhinivesavatthutāya diṭṭhiyā visesakāraṇesu cittadhammesu aniccānattatādassanāni sarāgādivasena, saññāphassādivasena, nīvaraṇādivasena ca nātippabhedātippabhedagatesu tesu tappahānatthaṃ mandatikkhapaññānaṃ <pageBreak edition="P" number="2.0365" /> diṭṭhicaritānaṃ sukarānīti tesaṃ tāni ‘‘visuddhimaggo’’ti vuttāni. Ettha ca <pageBreak edition="V" number="2.0268" /> yathā cittadhammānampi taṇhāya <pageBreak edition="M" number="2.0289" /> vatthubhāvo sambhavati, tathā kāyavedanānampi diṭṭhiyāti satipi nesaṃ catunnampi taṇhādiṭṭhivatthubhāve yo yassā sātisayapaccayo, taṃ dassanatthaṃ visesaggahaṇaṃ katanti daṭṭhabbaṃ. Tikkhapaññasamathayāniko oḷārikārammaṇaṃ pariggaṇhanto tattha aṭṭhatvā jhānaṃ samāpajjitvā uṭṭhāya vedanaṃ pariggaṇhātīti vuttaṃ <bold>‘‘oḷārikārammaṇe asaṇṭhahanato’’</bold>ti. Vipassanāyānikassa pana sukhume citte, dhammesu ca cittaṃ pakkhandatīti cittadhammānupassanānaṃ mandatikkhapaññavipassanāyānikānaṃ visuddhimaggatā vuttā.</paragraph>
<paragraph line="34"><bold>Tesaṃ tatthā</bold>ti ettha <bold>tattha</bold>-saddassa <bold>‘‘pahānattha’’</bold>nti etena yojanā. Parato <bold>tesaṃ tatthā</bold>ti etthāpi eseva nayo. Pañca kāmaguṇā savisesā kāye labbhantīti visesena kāyo kāmoghassa vatthu, bhavesu sukhaggahaṇavasena bhavassādo hotīti bhavoghassa vedanā vatthu, santatighanaggahaṇavasena visesato citte attābhiniveso hotīti diṭṭhoghassa cittaṃ vatthu, dhammesu vinibbhogassa dukkarattā, dhammānaṃ dhammamattatāya duppaṭivijjhattā ca sammoho hotīti avijjoghassa dhammā vatthu, tasmā tesu tesaṃ pahānatthaṃ cattārova vuttā.</paragraph>
<paragraph line="35">Evaṃ kāyādīnaṃ kāmoghādivatthubhāvakathaneneva kāmayogakāmāsavādīnampi vatthubhāvo dīpito hoti oghehi tesaṃ atthato anaññattā. Yadaggena ca kāyo kāmoghādīnaṃ vatthu, tadaggena abhijjhākāyaganthassa vatthu. ‘‘Dukkhāya vedanāya paṭighānusayo anusetī’’ti dukkhadukkhavipariṇāmadukkhasaṅkhāradukkhabhūtā vedanā <pageBreak edition="P" number="2.0366" /> visesena byāpādakāyaganthassa vatthu. Citte niccaggahaṇavasena sassatassa attano sīlena suddhīti ādi parāmasanaṃ hotīti sīlabbataparāmāsassa cittaṃ vatthu. Nāmarūpaparicchedena bhūtaṃ bhūtato apassantassa bhavavibhavadiṭṭhisaṅkhāto idaṃsaccābhiniveso hotīti tassa dhammā vatthu. Kāyassa kāmupādānavatthutā vuttanayāva. Yadaggena hi kāyo kāmoghassa vatthu, tadaggena kāmupādānassapi vatthu atthato abhinnattā. Sukhavedanassādavasena paralokanirapekkho ‘‘natthi dinna’’ntiādikaṃ (dī. ni. 1.171; ma. ni. 1.445; 2.95, 225; 3.91, 116; saṃ. ni. 3.210; dha. sa. 1221; vibha. 938) parāmāsaṃ uppādetīti diṭṭhupādānassa vedanā vatthu <pageBreak edition="M" number="2.0290" />. Cittadhammānaṃ itarupādānavatthutā tatiyacatutthaganthayojanāyaṃ vuttanayā eva. Kāyavedanānaṃ chandadosāgativatthutā kāmoghabyāpādakāyaganthayojanāyaṃ vuttanayā eva. Santatighanaggahaṇavasena sarāgādicitte sammoho hotīti mohāgatiyā cittaṃ vatthu. Dhammasabhāvānavabodhe bhayaṃ hotīti bhayāgatiyā dhammā vatthu.</paragraph>
<paragraph line="36">Āhārasamudayā <pageBreak edition="V" number="2.0269" /> kāyassa samudayā, phassasamudayā vedanānaṃ samudayo, (saṃ. ni. 5.408) saṅkhārapaccayā viññāṇaṃ, viññāṇapaccayā nāmarūpanti (ma. ni. 3.126; udā. 1; vibha. 225) vacanato kāyādīnaṃ samudayabhūtā kabaḷīkāraphassamanosañcetanāviññāṇāhārā kāyādiparijānanena pariññātā hontīti āha <bold>‘‘catubbidhāhārapariññattha’’</bold>nti. <bold>Pakaraṇanayo</bold>ti nettipakaraṇavasena suttantasaṃvaṇṇanānayo.</paragraph>
<paragraph line="37"><bold>Saraṇavasenā</bold>ti kāyādīnaṃ, kusalādidhammānañca upadhāraṇavasena. Saranti gacchanti nibbānaṃ etāyāti satīti imasmiṃ atthe ekatte ekasabhāve nibbāne samosaraṇaṃ samāgamo <bold>ekattasamosaraṇaṃ.</bold> Etadeva hi dassetuṃ <bold>‘‘yathā hī’’</bold>tiādi vuttaṃ.</paragraph>
<paragraph line="38">Ekanibbānapavesahetubhūto <pageBreak edition="P" number="2.0367" /> vā samānatāya eko satipaṭṭhānasabhāvo <bold>ekattaṃ,</bold> tattha samosaraṇaṃ <bold>ekattasamosaraṇaṃ,</bold> taṃsabhāgatāva, ekanibbānapavesahetubhāvaṃ pana dassetuṃ <bold>‘‘yathā’’</bold>tiādimāha. Etasmiṃ atthe saraṇekattasamosaraṇāni saheva satipaṭṭhānekabhāvassa kāraṇattena vuttānīti daṭṭhabbāni, purimasmiṃ visuṃ. <bold>Saraṇavasenā</bold>ti vā gamanavasenāti atthe sati tadeva gamanaṃ samosaraṇanti, samosaraṇe vā sati-saddatthavasena avuccamāne dhāraṇatāva satīti sati-saddatthantarābhāvā purimaṃ satibhāvassa kāraṇaṃ, pacchimaṃ ekabhāvassāti nibbānasamosaraṇepi sahitāneva tāni satipaṭṭhānekabhāvassa kāraṇāni vuttāni honti.</paragraph>
<paragraph line="39">‘‘Cuddasavidhena, navavidhena, soḷasavidhena, pañcavidhenā’’ti idaṃ upari pāḷiyaṃ (dī. ni. 2.374) āgatānaṃ ānāpānapabbādīnaṃ vasena vuttaṃ, tesaṃ pana anantarabhedavasena, tadanugatabhedavasena ca bhāvanāya anekavidhatā labbhatiyeva, catūsu disāsu uṭṭhānakabhaṇḍasadisatā kāyānupassanāditaṃtaṃsatipaṭṭhānabhāvanānubhāvassa daṭṭhabbā.</paragraph>
<paragraph line="40"><bold>Kathetukamyatāpucchā</bold><pageBreak edition="M" number="2.0291" /> itarāsaṃ pucchānaṃ idha asambhavato, niddesādivasena desetukamyatāya ca tathā vuttattā. <bold>‘‘Idhā’’</bold>ti vuccamānapaṭipattisampādakassa bhikkhuno sannissayadassanaṃ, so cassa sannissayo sāsanato añño natthīti vuttaṃ <bold>‘‘idhāti imasmiṃ sāsane’’</bold>ti. <bold>Dhamma…pe… lapanametaṃ</bold> tesaṃ attano sammukhābhimukhabhāvakaraṇatthaṃ, tañca dhammassa sakkaccasavanatthaṃ. ‘‘Gocare <pageBreak edition="P" number="2.0368" /> bhikkhave caratha sake pettike visaye’’tiādi (dī. ni. 3.80; saṃ. ni. 5.372) vacanato bhikkhugocarā ete dhammā, yadidaṃ kāyānupassanādayo. Tattha yasmā kāyānupassanādipaṭipattiyā bhikkhu hoti, tasmā ‘‘kāyānupassī <pageBreak edition="V" number="2.0270" /> viharatī’’tiādinā bhikkhuṃ dasseti bhikkhumhi taṃniyamatoti āha <bold>‘‘paṭipattiyā bhikkhubhāvadassanato’’</bold>ti. Satthucariyānuvidhāyakattā, sakalasāsanasampaṭiggāhakattā ca <bold>sabbappakārāya anusāsaniyā bhājanabhāvo. Tasmiṃ gahite</bold>ti bhikkhumhi gahite. Bhikkhuparisāya jeṭṭhabhāvato rājagamanañāyena itarā parisāpi atthato gahitāva hontīti āha <bold>‘‘sesā’’</bold>tiādi. Evaṃ paṭhamaṃ kāraṇaṃ vibhajitvā itarampi vibhajituṃ <bold>‘‘yo ca ima’’</bold>ntiādi vuttaṃ.</paragraph>
<paragraph line="41"><bold>Samaṃ careyyā</bold>ti kāyādi visamacariyaṃ pahāya kāyādīhi samaṃ careyya. Rāgādivūpasamena <bold>santo,</bold> indriyadamena <bold>danto,</bold> catumagganiyāmena <bold>niyato,</bold> seṭṭhacaritāya <bold>brahmacārī,</bold> sabbattha kāyadaṇḍādioropanena <bold>nidhāya daṇḍaṃ.</bold> Ariyabhāve ṭhito <bold>so</bold> evarūpo bāhitapāpasamitapāpabhinnakilesatāhi <bold>‘‘brāhmaṇo, samaṇo, bhikkhū’’</bold>ti ca veditabbo.</paragraph>
<paragraph line="42">‘‘Ayañceva kāyo, bahiddhā ca nāmarūpa’’ntiādīsu khandhapañcakaṃ, tathā ‘‘sukhañca kāyena paṭisaṃvedetī’’tiādīsu (ma. ni. 1.271, 287; pārā. 11), ‘‘yā tasmiṃ samaye kāyassa passaddhi paṭippassaddhī’’tiādīsu ca vedanādayo cetasikā khandhā kāyoti vuccantīti <pageBreak edition="P" number="2.0369" /> tato visesanatthaṃ <bold>‘‘kāyeti rūpakāye’’</bold>ti āha. <bold>Kesādīnañca dhammāna</bold>nti kesādisaññitānaṃ bhūtupādādhammānaṃ. Evaṃ ‘‘cayaṭṭho sarīraṭṭho kāyaṭṭho’’ti saddanayena kāya-saddaṃ dassetvā idāni niruttinayenapi taṃ dassetuṃ <bold>‘‘yathā cā’’</bold>tiādi vuttaṃ. <bold>Āyantī</bold>ti uppajjanti.</paragraph>
<paragraph line="43"><bold>Asammissato</bold>ti <pageBreak edition="M" number="2.0292" /> vedanādayopi ettha sitā, ettha paṭibaddhāti kāye vedanādianupassanāpasaṅgepi āpanne tato asammissatoti attho. Samūhavisayatāya cassa kāya-saddassa, samudāyupādānatāya ca asubhākārassa <bold>‘‘kāye’’</bold>ti ekavacanaṃ, tathā ārammaṇādivibhāgena anekabhedabhinnampi cittaṃ cittabhāvasāmaññena ekajjhaṃ gahetvā <bold>‘‘citte’’</bold>ti ekavacanaṃ, vedanā pana sukhādibhedabhinnā visuṃ visuṃ anupassitabbāti dassentena <bold>‘‘vedanāsū’’</bold>ti bahuvacanena vuttā, tatheva ca niddeso pavattito, dhammā ca paropaṇṇāsabhedā, anupassitabbākārena ca anekabhedā evāti tepi bahuvacanavaseneva vuttā.</paragraph>
<paragraph line="44">Avayavīgāhasamaññātidhāvanasārādānābhinivesanisedhanatthaṃ kāyaṃ aṅgapaccaṅgehi, tāni ca kesādīhi, kesādike ca bhūtupādāyarūpehi vinibbhuñjanto <bold>‘‘tathā na kāye’’</bold>tiādimāha. Pāsādādinagarāvayavasamūhe <pageBreak edition="V" number="2.0271" /> avayavīvādinopi avayavīgāhaṃ na karonti, ‘‘nagaraṃ nāma koci attho atthī’’ti pana kesañci samaññātidhāvanaṃ siyāti itthipurisādisamaññātidhāvane nagaranidassanaṃ vuttaṃ. Aṅgapaccaṅgasamūho, kesalomādisamūho, bhūtupādāyasamūho ca yathāvuttasamūho, tabbinimutto kāyopi nāma koci natthi, pageva itthiādayoti āha <bold>‘‘kāyo vā itthī vā puriso vā añño vā koci dhammo dissatī’’</bold>ti. <bold>‘‘Koci dhammo’’</bold>ti iminā sattajīvādiṃ paṭikkhipati, avayavī pana kāyapaṭikkhepeneva paṭikkhittoti. Yadi evaṃ kathaṃ kāyādisamaññātidhāvanānīti āha <bold>‘‘yathāvuttadhamma…pe… karontī’’</bold>ti. <bold>Tathā tathā</bold>ti kāyādiākārena.</paragraph>
<paragraph line="45"><bold>Yaṃ</bold><pageBreak edition="P" number="2.0370" /><bold>passatī</bold>ti yaṃ itthiṃ, purisaṃ vā passati. Nanu cakkhunā itthipurisadassanaṃ natthīti? Saccametaṃ, ‘‘itthiṃ passāmi, purisaṃ passāmī’’ti pana pavattasaññāya vasena ‘‘yaṃ passatī’’ti vuttaṃ micchādassanena vā diṭṭhiyā <bold>yaṃ passati, na taṃ diṭṭhaṃ</bold> taṃ rūpāyatanaṃ na hotīti attho viparītaggāhavasena micchāparikappitarūpattā. Atha vā <bold>taṃ</bold> kesādibhūtupādāyasamūhasaṅkhātaṃ <bold>diṭṭhaṃ na</bold> hoti, acakkhuviññāṇaviññeyyattā <bold>diṭṭhaṃ vā taṃ na</bold> hoti. <bold>Yaṃ diṭṭhaṃ, taṃ na passatī</bold>ti yaṃ rūpāyatanaṃ kesādibhūtupādāyasamūhasaṅkhātaṃ diṭṭhaṃ, taṃ paññācakkhunā bhūtato na passatīti attho. <bold>Apassaṃ bajjhate</bold>ti imaṃ attabhāvaṃ yathābhūtaṃ paññācakkhunā apassanto ‘‘etaṃ <pageBreak edition="M" number="2.0293" /> mama, eso hamasmi, eso me attā’’ti kilesabandhanena bajjhati.</paragraph>
<paragraph line="46"><bold>Na aññadhammānupassī</bold>ti na aññasabhāvānupassī, asubhādito aññākārānupassī na hotīti attho. <bold>‘‘Kiṃ vuttaṃ hotī’’</bold>tiādinā taṃ evatthaṃ pākaṭaṃ karoti. <bold>Pathavīkāya</bold>nti kesādikoṭṭhāsaṃ pathaviṃ dhammasamūhattā ‘‘kāyo’’ti vadati, lakkhaṇapathavimeva vā anekappabhedaṃ sakalasarīragataṃ, pubbāpariyabhāvena ca pavattamānaṃ samūhavasena gahetvā ‘‘kāyo’’ti vadati. <bold>‘‘Āpokāya’’</bold>ntiādīsupi eseva nayo.</paragraph>
<paragraph line="47"><bold>Evaṃ gahetabbassā</bold>ti ‘‘ahaṃ mama’’nti evaṃ attattaniyabhāvena andhabālehi gahetabbassa.</paragraph>
<paragraph line="48">Idāni sattannaṃ anupassanākārānampi vasena kāyānupassanaṃ dassetuṃ <bold>‘‘apicā’’</bold>tiādi āraddhaṃ. Tattha <bold>aniccato anupassatī</bold>ti catusamuṭṭhānikaṃ kāyaṃ ‘‘anicca’’nti anupassati, evaṃ passanto evañcassa aniccākārampi ‘‘anupassatī’’ti vuccati. Tathābhūtassa cassa niccaggāhassa <pageBreak edition="P" number="2.0371" /> lesopi na hotīti vuttaṃ <bold>‘‘no niccato’’</bold>ti. Tathā hesa ‘‘niccasaññaṃ pajahatī’’ti <pageBreak edition="V" number="2.0272" /> (paṭi. ma. 3.35) vutto. Ettha ca ‘‘aniccato eva anupassatī’’ti eva-kāro luttaniddiṭṭhoti tena nivattitamatthaṃ dassetuṃ ‘‘no niccato’’ti vuttaṃ. Na cettha dukkhato anupassanādinivattanaṃ āsaṅkitabbaṃ paṭiyogīnivattanaparattā eva-kārassa, upari desanāruḷhattā ca tāsaṃ. <bold>‘‘Dukkhato anupassatī’’</bold>tiādīsupi eseva nayo. Ayaṃ pana viseso – aniccassa dukkhattā tameva ca kāyaṃ dukkhato anupassati, dukkhassa anattattā anattato anupassati. Yasmā pana yaṃ aniccaṃ dukkhaṃ anattā, na taṃ abhinanditabbaṃ, yañca na abhinanditabbaṃ, na tattha rañjitabbaṃ, tasmā vuttaṃ <bold>‘‘nibbindati, no nandati. Virajjati, no rajjatī’’</bold>ti. So evaṃ arajjanto rāgaṃ <bold>nirodheti, no samudeti</bold> samudayaṃ na karotīti attho. Evaṃ paṭipanno ca <bold>paṭinissajjati, no ādiyati.</bold> Ayañhi aniccādianupassanā tadaṅgavasena saddhiṃ kāyaṃ tannissayakhandhābhisaṅkhārehi kilesānaṃ pariccajanato, saṅkhatadosadassanena tabbiparīte nibbāne tanninnatāya pakkhandanato ‘‘pariccāgapaṭinissaggo ceva pakkhandanapaṭinissaggo cā’’ti vuccati, tasmā tāya samannāgato bhikkhu vuttanayena kilese pariccajati, nibbāne ca pakkhandati, tathābhūto ca nibbattanavasena kilese <pageBreak edition="M" number="2.0294" /> na ādiyati, nāpi adosadassitāvasena saṅkhatārammaṇaṃ, tena vuttaṃ ‘‘paṭinissajjati, no ādiyatī’’ti. Idānissa tāhi anupassanāhi yesaṃ dhammānaṃ pahānaṃ hoti, taṃ dassetuṃ <bold>‘‘aniccato anupassanto niccasaññaṃ pajahatī’’</bold>tiādi vuttaṃ. Tattha <bold>niccasañña</bold>nti ‘‘saṅkhārā niccā’’ti evaṃ pavattaṃ viparītasaññaṃ. Diṭṭhicittavipallāsappahānamukheneva saññāvipallāsappahānanti saññāggahaṇaṃ, saññāsīsena vā tesampi <pageBreak edition="P" number="2.0372" /> gahaṇaṃ daṭṭhabbaṃ. <bold>Nandi</bold>nti sappītikataṇhaṃ. Sesaṃ vuttanayameva.</paragraph>
<paragraph line="49"><bold>‘‘Viharatī’’</bold>ti iminā kāyānupassanāsamaṅgino iriyāpathavihāro vuttoti āha <bold>‘‘iriyatī’’</bold>ti, iriyāpathaṃ pavattetīti attho. Ārammaṇakaraṇavasena abhibyāpanato <bold>‘‘tīsu bhavesū’’</bold>ti vuttaṃ, uppajjanavasena pana kilesā parittabhūmakā evāti. Yadipi kilesānaṃ pahānaṃ ātāpananti taṃ sammādiṭṭhiādīnampi attheva, ātappa-saddo viya pana ātāpasaddo vīriyeyeva niruḷhoti vuttaṃ <bold>‘‘vīriyassetaṃ nāma’’</bold>nti. Atha vā paṭipakkhappahāne sampayuttadhammānaṃ abbhussahanavasena pavattamānassa vīriyassa sātisayaṃ tadātāpananti vīriyameva tathā vuccati, na aññe dhammā. <bold>Ātāpī</bold>ti cāyamīkāro pasaṃsāya, atisayassa vā dīpakoti ātāpīgahaṇena sammappadhānasamaṅgitaṃ dasseti. Sammā, samantato, sāmañca pajānanto <bold>sampajāno,</bold> asammissato vavatthāne aññadhammānupassitābhāvena sammā aviparītaṃ, sabbākārapajānanena samantato, uparūpari visesāvahabhāvena pavattiyā sāmaṃ pajānantoti attho <pageBreak edition="V" number="2.0273" />. Yadi paññāya anupassati, kathaṃ satipaṭṭhānatāti āha <bold>‘‘na hī’’</bold>tiādi. <bold>Sabbatthika</bold>nti sabbattha bhavaṃ sabbattha līne, uddhate ca citte icchitabbattā. Sabbe vā līne, uddhate ca bhāvetabbā bojjhaṅgā atthikā etāyāti <bold>sabbatthikā.</bold> Satiyā laddhupakārāya eva paññāya ettha yathāvutte <bold>kāye</bold> kammaṭṭhāniko bhikkhu <bold>kāyānupassī viharati. Anto saṅkhepo</bold> antoolīyano, kosajjanti attho. <bold>Upāyapariggahe</bold>ti ettha sīlavisodhanādi, gaṇanādi, uggahakosallādi ca upāyo, tabbipariyāyato <bold>anupāyo</bold> veditabbo. Yasmā ca upaṭṭhitassati yathāvuttaṃ upāyaṃ na pariccajati, anupāyañca na upādiyati, tasmā vuttaṃ <bold>‘‘muṭṭhassatī</bold><pageBreak edition="P" number="2.0373" /><bold>…pe… asamattho hotī’’</bold>ti. <bold>Tenā</bold>ti upāyānupāyānaṃ pariggahaparivajjanesu, pariccāgāpariggahesu ca asamatthabhāvena. <bold>Assa</bold> yogino.</paragraph>
<paragraph line="50">Yasmā <pageBreak edition="M" number="2.0295" /> satiyevettha satipaṭṭhānaṃ vuttaṃ, tasmāssa sampayuttadhammā vīriyādayo aṅganti āha <bold>‘‘sampayogaṅgañcassa dassetvā’’</bold>ti. <bold>Aṅga</bold>-saddo cettha kāraṇapariyāyo daṭṭhabbo. Satiggahaṇeneva cettha samādhissāpi gahaṇaṃ daṭṭhabbaṃ tassā samādhikkhandhe saṅgahitattā. Yasmā vā satisīsenāyaṃ desanā. Na hi kevalāya satiyā kilesappahānaṃ sambhavati, nibbānādhigamo vā, nāpi kevalā sati pavattati, tasmāssa jhānadesanāyaṃ savitakkādivacanassa viya sampayogaṅgadassanatāti aṅga-saddassa avayavapariyāyatā daṭṭhabbā. <bold>Pahānaṅga</bold>nti ‘‘vivicceva kāmehī’’tiādīsu (dī. ni. 1.226; ma. ni. 1.271, 287, 297; saṃ. ni. 2.152; a. ni. 4.123; pārā. 11) viya pahātabbaṅgaṃ <bold>dassetuṃ.</bold> Yasmā ettha lokiyamaggo adhippeto, na lokuttaramaggo, tasmā pubbabhāgiyameva vinayaṃ dassento <bold>‘‘tadaṅgavinayena vā vikkhambhanavinayena vā’’</bold>ti āha. <bold>Tesaṃ dhammāna</bold>nti vedanādidhammānaṃ. Tesañhi tattha anadhippetattā <bold>‘‘atthuddhāranayenetaṃ vutta’’</bold>nti vuttaṃ. <bold>Tatthā</bold>ti vibhaṅge. <bold>Etthā</bold>ti ‘‘loke’’ti etasmiṃ pade.</paragraph>
<paragraph line="51">Avisesena dvīhipi nīvaraṇappahānaṃ vuttanti katvā puna ekekena vuttaṃ pahānavisesaṃ dassetuṃ <bold>‘‘visesenā’’</bold>ti āha. Atha vā ‘‘vineyya nīvaraṇānī’’ti avatvā abhijjhādomanassavinayavacanassa payojanaṃ dassento <bold>‘‘visesenā’’</bold>tiādimāha. Kāyānupassanābhāvanāya hi ujuvipaccanīkānaṃ anurodhavirodhādīnaṃ pahānadassanaṃ etassa payojananti. <bold>Kāyasampattimūlakassā</bold>ti rūpabalayobbanārogyādisarīrasampadānimittassa. Vuttavipariyāyato <bold>kāyavipattimūlako virodho</bold> veditabbo. <bold>Kāyabhāvanāyā</bold>ti kāyānupassanābhāvanāya. Sā hi idha kāyabhāvanāti adhippetā. <bold>Subhasukhabhāvādīna</bold>nti <pageBreak edition="P" number="2.0374" /><bold>ādi</bold>-saddena <pageBreak edition="V" number="2.0274" /> manuññaniccatādisaṅgaho daṭṭhabbo. <bold>Asubhāsukhabhāvādīna</bold>nti ettha pana <bold>ādi</bold>-saddena amanuññaaniccatādīnaṃ. <bold>Tenā</bold>ti anurodhādippahānavacanena. <bold>‘‘Yogānubhāvo hī’’</bold>tiādi vuttassevatthassa pākaṭakaraṇaṃ. Yogānubhāvo hi bhāvanānubhāvo. <bold>Yogasamattho</bold>ti yogamanuyuñjituṃ samattho. Purimena hi ‘‘anurodhavirodhavippamutto’’tiādivacanena bhāvanaṃ anuyuttassa ānisaṃso vutto, dutiyena bhāvanaṃ anuyuñjantassa paṭipatti. Na hi anurodhavirodhādīhi upaddutassa bhāvanā ijjhati.</paragraph>
<paragraph line="52"><bold>Anupassīti</bold><pageBreak edition="M" number="2.0296" /><bold>etthā</bold>ti ‘‘anupassī’’ti etasmiṃ pade labbhamānāya <bold>anupassanāya</bold> anupassanājotanāya <bold>kammaṭṭhānaṃ vutta</bold>nti evamattho daṭṭhabbo, aññathā ‘‘anupassanāyā’’ti karaṇavacanaṃ na yujjeyya. Anupassanā eva hi kammaṭṭhānaṃ, na ettha ārammaṇaṃ adhippetaṃ, yujjati vā. Kāyapariharaṇaṃ vuttanti sambandho. Kammaṭṭhānapariharaṇassa cettha atthasiddhattā <bold>‘‘kāyapariharaṇa’’</bold>ntveva vuttaṃ. Kammaṭṭhānikassa hi kāyapariharaṇaṃ yāvadeva kammaṭṭhānaṃ pariharaṇatthanti. Kammaṭṭhānapariharaṇassa vā ‘‘ātāpī’’tiādinā (dī. ni. 2.373) vuccamānattā <bold>‘‘kāyapariharaṇa’’</bold>ntveva vuttaṃ. Kāyaggahaṇena vā nāmakāyassāpi gahaṇaṃ, na rūpakāyasseva, teneva kammaṭṭhānapariharaṇampi saṅgahitaṃ hoti, evañca katvā ‘‘viharatīti ettha vuttavihārenā’’ti <bold>ettha</bold>ggahaṇañca samatthitaṃ hoti ‘‘kāyānupassī viharatī’’ti vihārassa visesetvā vuttattā. <bold>‘‘Ātāpī’’</bold>tiādi pana saṅkhepato vuttassa kammaṭṭhānapariharaṇassa saha sādhanena vitthāretvā dassanaṃ. <bold>Ātāpenā</bold>ti ātāpaggahaṇena. <bold>‘‘Satisampajaññenā’’</bold>tiādīsupi eseva nayo. <bold>Sabbatthakakammaṭṭhāna</bold>nti buddhānussati, mettā, maraṇassati <pageBreak edition="P" number="2.0375" />, asubhabhāvanā ca. Idañhi catukkaṃ yoginā parihariyamānaṃ ‘‘sabbatthakakammaṭṭhāna’’nti vuccati, sabbattha kammaṭṭhānānuyogassārakkhabhūtattā satisampajaññabalena avicchinnassa pariharitabbattā satisampajaññaggahaṇena tassa vuttatā vuttā. <bold>Satiyā vā samatho</bold> vutto tassā samādhikkhandhena saṅgahitattā.</paragraph>
<paragraph line="53"><bold>Vibhaṅge</bold>(vibha. kāyānupassanāniddese) pana attho vuttoti yojanā. <bold>Tenā</bold>ti saddatthaṃ anādiyitvā bhāvatthasseva vibhajanavasena pavattena vibhaṅgapāṭhena <bold>saha. Aṭṭhakathānayo</bold>ti saddatthassāpi vivaraṇavasena yathārahaṃ vutto atthasaṃvaṇṇanānayo. <bold>Yathā saṃsandatī</bold>ti yathā atthato, adhippāyato ca avilomento aññadatthu saṃsandati sameti, evaṃ <bold>veditabbo.</bold></paragraph>
<paragraph line="54"><bold>Vedanādīnaṃ puna vacane</bold>ti ettha nissayapaccayabhāvavasena cittadhammānaṃ vedanāsannissitattā, pañcavokārabhave <pageBreak edition="V" number="2.0275" /> arūpadhammānaṃ rūpapaṭibaddhavuttito ca vedanāya kāyādianupassanāppasaṅgepi āpanne tato asammissato vavatthānaṃ dassanatthaṃ, ghanavinibbhogādidassanatthañca dutiyaṃ vedanāggahaṇaṃ, tena na vedanāyaṃ kāyānupassī, cittadhammānupassī vā, atha kho vedanānupassī <pageBreak edition="M" number="2.0297" /> evāti vedanāsaṅkhāte vatthusmiṃ vedanānupassanākārasseva dassanena asammissato vavatthānaṃ dassitaṃ hoti. Tathā ‘‘yasmiṃ samaye sukhā vedanā, na tasmiṃ samaye dukkhā, adukkhamasukhā vā vedanā, yasmiṃ vā pana samaye dukkhā, adukkhamasukhā vā vedanā, na tasmiṃ samaye itarā vedanā’’ti vedanābhāvasāmaññe avatvā taṃ taṃ vedanaṃ vinibbhujjitvā dassanena ghanavinibbhogo dhuvabhāvaviveko dassito hoti, tena tāsaṃ khaṇamattāvaṭṭhānadassanena aniccatāya <pageBreak edition="P" number="2.0376" />, tato eva dukkhatāya, anattatāya ca dassanaṃ vibhāvitaṃ hoti. <bold>Ghanavinibbhogādī</bold>ti <bold>ādi</bold>-saddena ayampi attho veditabbo. Ayañhi vedanāyaṃ vedanānupassī eva, na aññadhammānupassī. Kiṃ vuttaṃ hoti – yathā nāma bālo amaṇisabhāvepi udakapubbuḷake maṇiākārānupassī hoti, na evaṃ ayaṃ ṭhitiramaṇīyepi vedayite, pageva itarasmiṃ manuññākārānupassī, atha kho khaṇapabhaṅguratāya, avasavattitāya kilesāsucipaggharaṇatāya ca aniccaanattaasubhākārānupassī, vipariṇāmadukkhatāya, saṅkhāradukkhatāya ca visesato dukkhānupassī yevāti. Evaṃ citta dhammesupi yathārahaṃ punavacane payojanaṃ vattabbaṃ. <bold>Lokiyā eva</bold> sammasanacārassa adhippetattā. <bold>‘‘Kevalaṃ panidhā’’</bold>tiādinā ‘‘idha ettakaṃ veditabba’’nti veditabbaparicchedaṃ dasseti. <bold>‘‘Esa nayo’’</bold>ti iminā yathā cittaṃ, dhammā ca anupassitabbā, tathā tāni anupassanto citte cittānupassī, dhammesu dhammānupassīti veditabboti imamatthaṃ atidisati. <bold>Dukkhato</bold>ti dukkhasabhāvato, dukkhanti anupassitabbāti attho. Sesapadadvayepi eseva nayo.</paragraph>
<paragraph line="55"><bold>Yo sukhaṃ dukkhato addā</bold>ti yo bhikkhu sukhaṃ vedanaṃ vipariṇāmadukkhatāya ‘‘dukkhā’’ti paññācakkhunā addakkhi. <bold>Dukkhaṃ addakkhi sallato</bold>ti dukkhaṃ vedanaṃ pīḷājananato, antotudanato, dunnīharaṇato ca sallato addakkhi passi. <bold>Adukkhamasukha</bold>nti upekkhāvedanaṃ. <bold>Santa</bold>nti sukhadukkhāni viya anoḷārikatāya, paccayavasena vūpasantasabhāvatāya ca santaṃ. <bold>Aniccato</bold>ti hutvāabhāvato, udayavayavantato, tāvakālikato, niccapaṭipakkhato ca ‘‘anicca’’nti yo addakkhi. <bold>Sa ve sammaddaso</bold><pageBreak edition="P" number="2.0377" /><bold>bhikkhu</bold> ekaṃsena, paribyattaṃ vā vedanāya sammāpassanakoti attho.</paragraph>
<paragraph line="56"><bold>Dukkhātipī</bold>ti <pageBreak edition="M" number="2.0298" /> saṅkhāradukkhatāya dukkhā itipi. <bold>Taṃ dukkhasmi</bold>nti sabbaṃ taṃ vedayitaṃ dukkhasmiṃ <pageBreak edition="V" number="2.0276" /> antogadhaṃ pariyāpannaṃ vadāmi saṅkhāradukkhatānativattanato. <bold>Sukhadukkhatopi cā</bold>ti sukhādīnaṃ ṭhitivipariṇāmañāṇasukhatāya, vipariṇāmaṭhitiaññāṇadukkhatāya ca vuttattā tissopi ca sukhato, tissopi ca dukkhato <bold>anupassitabbā</bold>ti attho. Satta anupassanā heṭṭhā pakāsitā eva. <bold>Sesa</bold>nti yathāvuttaṃ sukhādivibhāgato sesaṃ sāmisanirāmisādibhedaṃ vedanānupassanāyaṃ vattabbaṃ.</paragraph>
<paragraph line="57"><bold>Ārammaṇa…pe… bhedāna</bold>nti rūpādiārammaṇanānattassa nīlāditabbhedassa, chandādiadhipatinānattassa hīnāditabbhedassa, ñāṇajhānādisahajātanānattassa sasaṅkhārikāsaṅkhārikasavitakkāditabbhedassa, kāmāvacarādibhūminānattassa ukkaṭṭhamajjhimāditabbhedassa, kusalādikammanānattassa devagatisaṃvattaniyatāditabbhedassa, kaṇhasukkavipākanānattassa diṭṭhadhammavedanīyatāditabbhedassa, parittabhūmakādikiriyānānattassa tihetukāditabbhedassa vasena anupassitabbanti yojanā. <bold>Ādi</bold>-saddena savatthukāvatthukādinānattassa puggalattayasādhāraṇāditabbhedassa ca saṅgaho daṭṭhabbo. <bold>Salakkhaṇasāmaññalakkhaṇāna</bold>nti phusanāditaṃtaṃlakkhaṇānañceva aniccatādisāmaññalakkhaṇānañca vasenāti yojanā. <bold>Suññatadhammassā</bold>ti anattatāsaṅkhātasuññatāsabhāvassa. Yaṃ vibhāvetuṃ <bold>abhidhamme</bold>‘‘tasmiṃ kho pana samaye dhammā honti, khandhā hontī’’tiādinā <pageBreak edition="P" number="2.0378" /> (dha. sa. 121) suññatāvāradesanā pavattā, taṃ pahīnameva pubbe pahīnattā, tasmā tassa tassa puna pahānaṃ na vattabbaṃ. Na hi kilesā pahīyamānā ārammaṇavibhāgena pahīyanti anāgatānaṃyeva uppajjanārahānaṃ pahātabbattā, tasmā abhijjhādīnaṃ ekattha pahānaṃ vatvā itarattha na vattabbaṃ evāti imamatthaṃ dasseti <bold>‘‘kāmañcetthā’’</bold>tiādinā. Atha vā maggacittakkhaṇe ekattha pahīnaṃ sabbattha pahīnameva hotīti visuṃ visuṃ pahānaṃ na vattabbaṃ. Maggena hi pahīnāti vattabbataṃ arahanti. Tattha purimāya codanāya nānāpuggalaparihāro, na hi ekassa pahīnaṃ tato aññassa pahīnaṃ nāma hoti. Pacchimāya nānācittakkhaṇikaparihāro. <bold>Nānācittakkhaṇe</bold>ti hi lokiyamaggacittakkhaṇeti adhippāyo. Pubbabhāgamaggo hi idhādhippeto. Lokiyabhāvanāya ca kāye pahīnaṃ na vedanādīsu vikkhambhitaṃ <pageBreak edition="M" number="2.0299" /> hoti. Yadipi nappavatteyya, paṭipakkhabhāvanāya suppahīnattā tattha sā ‘‘abhijjhādomanassassa appavattī’’ti na vattabbā, tasmā punapi tappahānaṃ vattabbameva. <bold>Ekattha pahīnaṃ sesesupi pahīnaṃ hotī</bold>ti lokuttarasatipaṭṭhānabhāvanaṃ, lokiyabhāvanāya vā sabbattha appavattimattaṃ sandhāya vuttaṃ. ‘‘Pañcapi khandhā upādānakkhandhā loko’’ti (vibha. 362, 364, 366) hi <bold>vibhaṅge</bold>catūsupi ṭhānesu vuttanti.</paragraph>
<centered line="58">Uddesavāravaṇṇanāya līnatthappakāsanā.</centered>
<title line="59">Kāyānupassanā</title>
<subhead line="60">Ānāpānapabbavaṇṇanā</subhead>
<paragraph line="61" number="374"><bold>Ārammaṇavasenā</bold>ti <pageBreak edition="V" number="2.0277" /> anupassitabbakāyādiārammaṇavasena. <bold>Catudhā bhinditvā</bold>ti uddesavasena catudhā bhinditvā. <bold>Tato</bold> catubbidhasatipaṭṭhānato ekekaṃ satipaṭṭhānaṃ <pageBreak edition="P" number="2.0379" /> gahetvā kāyaṃ vibhajantoti pāṭhaseso.</paragraph>
<paragraph line="62"><bold>Kathañcā</bold>ti ettha <bold>katha</bold>nti pakārapucchā, tena niddisiyamāne kāyānupassanāpakāre pucchati. <bold>Ca</bold>-saddo byatireko, tena uddesavārena apākaṭaṃ niddesavārena vibhāviyamānaṃ visesaṃ joteti. Bāhirakesupi ito ekadesassa sambhavato <bold>sabbappakāra</bold>ggahaṇaṃ kataṃ <bold>‘‘sabbappakārakāyānupassanānibbattakassā’’</bold>ti, tena ye ime ānāpānapabbādivasena āgatā cuddasappakārā, tadantogadhā ca ajjhattādianupassanāppakārā, tathā kāyagatāsatisutte (ma. ni. 3.153) vuttā kesādivaṇṇasaṇṭhānakasiṇārammaṇacatukkajjhānappakārā, lokiyādippakārā ca, te sabbepi anavasesato saṅgaṇhāti. Ime ca pakārā imasmiṃyeva sāsane, na ito bahiddhāti vuttaṃ <bold>‘‘sabbappakāra…pe… paṭisedhano cā’’</bold>ti. Tattha <bold>tathābhāvapaṭisedhano</bold>ti sabbappakārakāyānupassanānibbattakassa puggalassa aññasāsanassa nissayabhāvapaṭisedhano, etena <bold>idha bhikkhave</bold>ti ettha <bold>idha</bold>-saddo antogadhaevasaddatthoti dasseti. Santi hi ekapadānipi avadhāraṇāni yathā ‘‘vāyubhakkho’’ti. Tenāha <bold>‘‘idheva bhikkhave</bold><pageBreak edition="M" number="2.0300" /><bold>samaṇo’’</bold>tiādi. Paripuṇṇasamaṇappakaraṇadhammo hi so puggalo, yo sabbappakārakāyānupassanānibbattako. <bold>Parappavādā</bold>ti paresaṃ aññatitthiyānaṃ nānappakārā vādā titthāyatanāni.</paragraph>
<paragraph line="63">Araññādikasseva bhāvanānurūpasenāsanataṃ dassetuṃ <bold>‘‘imassahī’’</bold>tiādi vuttaṃ. Duddamo damathaṃ anupagato goṇo <bold>kūṭagoṇo.</bold> Dohanakāle yathā thanehi anavasesato khīraṃ na paggharati, evaṃ dohapaṭibandhinī <bold>kūṭadhenu.</bold> Rūpa-saddādike paṭicca uppajjanakaassādo <bold>rūpārammaṇādiraso. Pubbe āciṇṇārammaṇa</bold>nti pabbajjato pubbe, anādimati vā saṃsāre paricitārammaṇaṃ. <bold>Nibandheyyā</bold>ti <pageBreak edition="P" number="2.0380" /> bandheyya. <bold>Satiyā</bold>ti sammadeva kammaṭṭhānassa sallakkhaṇavasena pavattāya satiyā. <bold>Ārammaṇe</bold>ti kammaṭṭhānārammaṇe. <bold>Daḷha</bold>nti thiraṃ, yathā satokārissa upacārappanābhedo samādhi ijjhati, tathā thāmagataṃ katvāti attho.</paragraph>
<paragraph line="64"><bold>Visesādhigamadiṭṭhadhammasukhavihārapadaṭṭhāna</bold>nti <pageBreak edition="V" number="2.0278" /> sabbesaṃ buddhānaṃ, ekaccānaṃ paccekabuddhānaṃ, buddhasāvakānañca visesādhigamassa aññena kammaṭṭhānena adhigatavisesānaṃ diṭṭhadhammasukhavihārassa padaṭṭhānabhūtaṃ.</paragraph>
<paragraph line="65"><bold>Vatthuvijjācariyo viya bhagavā</bold> yogīnaṃ anurūpanivāsaṭṭhānupadisanato. <bold>Bhikkhu dīpisadiso</bold> araññe ekako viharitvā paṭipakkhanimmathanavasena icchitatthasādhanato <bold>phalamuttama</bold>nti sāmaññaphalaṃ sandhāya vadati. <bold>Parakkamajavayoggabhūmi</bold>nti bhāvanussāhajavassa yoggakaraṇabhūmibhūtaṃ.</paragraph>
<paragraph line="66">Addhānavasena pavattānaṃ assāsapassāsānaṃ vasena dīghaṃ vā assasanto, ittaravasena pavattānaṃ assāsapassāsānaṃ vasena rassaṃ vā assasantoti yojanā. <bold>Evaṃ sikkhato</bold>ti assāsapassāsānaṃ dīgharassatāpajānanasabbakāyappaṭisaṃvedanaoḷārikoḷārikapaṭippassambhanavasena bhāvanaṃ sikkhato, tathābhūto vā hutvā tisso sikkhā pavattayato. <bold>Assāsapassāsanimitte</bold>ti assāsapassāsasannissayena upaṭṭhitapaṭibhāganimitte. <bold>Assāsapassāse pariggaṇhāti</bold> rūpamukhena vipassanaṃ abhinivisanto, yo ‘‘assāsapassāsakammiko’’ti vutto. <bold>Jhānaṅgāni pariggaṇhāti</bold> arūpamukhena vipassanaṃ abhinivisanto. <bold>Vatthu nāma karajakāyo</bold> cittacetasikānaṃ pavattiṭṭhānabhāvato. <bold>Añño satto vā puggalo vā natthīti</bold> visuddhidiṭṭhi ‘‘tayidaṃ <pageBreak edition="M" number="2.0301" /> dhammamattaṃ, na ahetukaṃ, nāpi issarādivisamahetukaṃ, atha kho avijjādihetuka’’nti addhāttayepi kaṅkhāvitaraṇena <bold>vitiṇṇakaṅkho. </bold> ‘‘Yaṃ <pageBreak edition="P" number="2.0381" /> kiñci bhikkhu rūpa’’ntiādinā (ma. ni. 1.361; 2.113; 3.86, 89; paṭi. ma. 1.54) nayena kalāpasammasanavasena <bold>tilakkhaṇaṃ āropetvā.</bold> Udayavayānupassanādivasena <bold>vipassanaṃ vaḍḍhento. Anukkamena</bold> maggapaṭipāṭiyā.</paragraph>
<paragraph line="67"><bold>‘‘Parassa vā assāsapassāsakāye’’</bold>ti idaṃ sammasanavāravasenāyaṃ pāḷi pavattāti katvā vuttaṃ, samathavasena pana parassa assāsapassāsakāye appanānimittuppatti eva natthi. <bold>Aṭṭhapetvā</bold>ti antarantarā na ṭhapetvā. <bold>Aparāparaṃ sañcaraṇakālo</bold>ti ajjhattabahiddhādhammesupi nirantaraṃ vā bhāvanāya pavattanakālo <bold>kathito. Ekasmiṃ kāle panidaṃ ubhayaṃ na labbhatī</bold>ti ‘‘ajjhattaṃ, bahiddhā’’ti ca vuttaṃ idaṃ dhammadvayaṃ ghaṭitaṃ ekasmiṃ kāle ekato ārammaṇabhāvena na labbhati, ekajjhaṃ ālambituṃ na sakkāti attho.</paragraph>
<paragraph line="68">Samudeti etasmāti <bold>samudayo,</bold> so eva kāraṇaṭṭhena dhammoti <bold>samudayadhammo.</bold> Assāsapassāsānaṃ uppattihetu karajakāyādi, tassa anupassanasīlo <bold>samudayadhammānupassī,</bold> taṃ pana <pageBreak edition="V" number="2.0279" /> samudayadhammaṃ upamāya dassento <bold>‘‘yathā nāmā’’</bold>tiādimāha. Tattha <bold>bhasta</bold>nti ruttiṃ. <bold>Gaggaranāḷi</bold>nti ukkāpanāḷiṃ. <bold>Te</bold>ti karajakāyādike. Yathā assāsapassāsakāyo karajakāyādisambandhī taṃnimittatāya, evaṃ karajakāyādayopi assāsapassāsakāyasambandhino taṃnimittabhāvenāti ‘‘samudayadhammā kāyasmi’’nti vattabbataṃ labhantīti vuttaṃ <bold>‘‘samudaya…pe… vuccatī’’</bold>ti. Pakativācī vā <bold>dhamma</bold>-saddo ‘‘jātidhammāna’’ntiādīsu (ma. ni. 1.131; 3.310; paṭi. ma. 1.33) viyāti kāyassa paccayasamavāye uppajjanakapakatikāyānupassī vā ‘‘samudayadhammānupassī’’ti vutto. Tenāha ‘‘karajakāyañcā’’tiādi. Evañca katvā <bold>kāyasmi</bold>nti bhummavacanaṃ suṭṭhutaraṃ yujjati.</paragraph>
<paragraph line="69"><bold>Vayadhammānupassī</bold>ti ettha ahetukattepi vināsassa yesaṃ hetudhammānaṃ <pageBreak edition="P" number="2.0382" /> abhāve yaṃ na hoti, tadabhāvo tassa abhāvassa hetu viya voharīyatīti upacārato karajakāyādiabhāvo assāsapassāsakāyassa vayakāraṇaṃ vutto. Tenāha <bold>‘‘yathā bhastāyā’’</bold>tiādi <pageBreak edition="M" number="2.0302" />. Ayaṃ tāvettha paṭhamavikappavasena atthavibhāvanā. Dutiyavikappavasena upacārena vināyeva attho veditabbo.</paragraph>
<paragraph line="70">Ajjhattabahiddhānupassanā viya bhinnavatthuvisayatāya samudayavayadhammānupassanāpi ekakāle na labbhatīti āha <bold>‘‘kālena samudayaṃ kālena vayaṃ anupassanto’’</bold>ti. ‘‘Atthi kāyo’’ti <bold>eva</bold>-saddo luttaniddiṭṭhoti <bold>‘‘kāyova atthī’’</bold>ti vatvā avadhāraṇena nivattitaṃ dassento <bold>‘‘na satto’’</bold>tiādimāha. Tassattho – yo rūpādīsu sattavisattatāya, paresañca sajjāpanaṭṭhena, satvaguṇayogato vā <bold>‘‘satto’’</bold>ti parehi parikappito, tassa sattanikāyassa pūraṇato ca cavanupapajjanadhammatāya galanato ca <bold>‘‘puggalo’’</bold>ti, thīyati saṃhaññati ettha gabbhoti <bold>‘‘itthī’’</bold>ti, puri pure bhāge seti pavattatīti <bold>‘‘puriso’’</bold>ti, āhito ahaṃ māno etthāti <bold>‘‘attā’’</bold>ti, attano santakabhāvena <bold>‘‘attaniya’’</bold>nti, paro na hotīti katvā <bold>‘‘aha’’</bold>nti, mama santakanti katvā <bold>‘‘mamā’’</bold>ti, vuttappakāravinimutto aññoti katvā <bold>‘‘kocī’’</bold>ti, tassa santakabhāvena <bold>‘‘kassacī’’</bold>ti, vikappetabbo koci natthi, kevalaṃ <bold>‘‘kāyo eva atthī’’</bold>ti. Dasahipi padehi attattaniyasuññatameva kāyassa vibhāveti. <bold>Eva</bold>nti ‘‘kāyova atthī’’tiādinā vuttappakārena.</paragraph>
<paragraph line="71"><bold>Ñāṇapamāṇatthāyā</bold>ti kāyānupassanāñāṇaṃ paraṃ pamāṇaṃ pāpanatthāya. <bold>Satipamāṇatthāyā</bold>ti kāyapariggāhikaṃ satiṃ pavattanasatiṃ paraṃ pamāṇaṃ pāpanatthāya. Imassa hi vuttanayena ‘‘atthi kāyo’’ti aparāparuppattivasena paccupaṭṭhitā sati bhiyyoso mattāya tattha ñāṇassa, satiyā ca <pageBreak edition="V" number="2.0280" /> paribrūhanāya hoti. Tenāha <bold>‘‘satisampajaññānaṃ vuḍḍhatthāyā’’</bold>ti. Imissā <pageBreak edition="P" number="2.0383" /> bhāvanāya taṇhādiṭṭhiggāhānaṃ ujupaṭipakkhattā vuttaṃ <bold>‘‘taṇhā…pe… viharatī’’</bold>ti. Tathābhūto ca loke kiñcipi ‘‘aha’’nti vā ‘‘mama’’nti vā gahetabbaṃ na passati, kuto gaṇheyyāti āha <bold>‘‘na ca kiñcī’’</bold>tiādi. <bold>Evampī</bold>ti ettha <bold>pi</bold>-saddo heṭṭhā niddiṭṭhassa tādisassa atthassa abhāvato avuttasamuccayatthoti dassento <bold>‘‘upari atthaṃ upādāyā’’</bold>ti āha yathā ‘‘antamaso tiracchānagatāyapi, ayampi pārājiko hotī’’ti. (Pārā. 42) <bold>eva</bold>nti pana niddiṭṭhākārassa paccāmasanaṃ nigamanavasena katanti āha <bold>‘‘iminā pana…pe… dassetī’’</bold>ti.</paragraph>
<paragraph line="72">Pubbabhāgasatipaṭṭhānassa <pageBreak edition="M" number="2.0303" /> idha adhippetattā vuttaṃ <bold>‘‘sati dukkhasacca’’</bold>nti. Sā pana sati yasmiṃ attabhāve, tassa samuṭṭhāpikā taṇhā, tassāpi samuṭṭhāpikā eva nāma hoti tadabhāve abhāvatoti āha <bold>‘‘tassā samuṭṭhāpikā purimataṇhā’’</bold>ti, yathā ‘‘saṅkhārapaccayā’’ti (ma. ni. 3.126; udā. 1; vibha. 484). Taṃviññāṇabījataṃsantatisambhūto sabbopi lokiyo viññāṇappabandho ‘‘saṅkhārapaccayā viññāṇaṃ’’ tveva vuccati suttantanayena. <bold>Appavattī</bold>ti appavattinimittaṃ, ubhinnaṃ appavattiyā nimittabhūtoti attho. Na pavattati etthāti vā <bold>appavatti. ‘‘Dukkhaparijānano’’</bold>tiādi ekantato catukiccasādhanavaseneva ariyamaggassa pavattīti dassetuṃ vuttaṃ. Avuttasiddho hi tassa bhāvanāpaṭivedho. <bold>Catusaccavasenā</bold>ti catusaccakammaṭṭhānavasena. <bold>Ussakkitvā</bold>ti visuddhiparamparāya āruhitvā, bhāvanaṃ upari netvāti attho. <bold>Niyyānamukha</bold>nti vaṭṭadukkhato nissaraṇūpāyo.</paragraph>
<centered line="73">Ānāpānapabbavaṇṇanā niṭṭhitā.</centered>
<subhead line="74">Iriyāpathapabbavaṇṇanā</subhead>
<paragraph line="75" number="375"><bold>Iriyāpathavasenā</bold>ti iriyanaṃ <bold>iriyā,</bold> kiriyā, idha pana kāyikapayogo <pageBreak edition="P" number="2.0384" /> veditabbo. Iriyānaṃ patho pavattimaggoti <bold>iriyāpatho,</bold> gamanādivasena pavattā sarīrāvatthā. Gacchanto vā hi satto kāyena kātabbakiriyaṃ karoti ṭhito vā nisinno vā nipanno vāti, tesaṃ iriyāpathānaṃ vasena, iriyāpathavibhāgenāti attho. <bold>Puna capara</bold>nti puna ca aparaṃ, yathāvuttaānāpānakammaṭṭhānato bhiyyopi aññaṃ kāyānupassanākammaṭṭhānaṃ kathemi, suṇāthāti vā adhippāyo <pageBreak edition="V" number="2.0281" />. <bold>‘‘Gacchanto vā’’</bold>tiādi gamanādimattajānanassa, gamanādigatavisesajānanassa ca sādhāraṇavacanaṃ, tattha gamanādimattajānanaṃ na idha nādhippetaṃ, gamanādigatavisesajānanaṃ pana adhippetanti taṃ vibhajitvā dassetuṃ <bold>‘‘tattha kāma’’</bold>ntiādi vuttaṃ. <bold>Sattūpaladdhi</bold>nti ‘‘satto atthī’’ti upaladdhiṃ sattaggāhaṃ. <bold>Na pajahati</bold> na pariccajati ‘‘ahaṃ gacchāmi, mama gamana’’nti gāhasabbhāvato. Tato eva <bold>attasaññaṃ</bold> ‘‘atthi attā kārako vedako’’ti evaṃ pavattaṃ viparītasaññaṃ <pageBreak edition="M" number="2.0304" /><bold>na ugghāṭeti</bold> nāpaneti appaṭipakkhabhāvato, ananubrūhanato vā. Evaṃ bhūtassa cassa kuto kammaṭṭhānādibhāvoti āha <bold>‘‘kammaṭṭhānaṃ vā satipaṭṭhānabhāvanā vā na hotī’’</bold>ti. <bold>‘‘Imassa panā’’</bold>tiādi sukkapakkho, tassa vuttavipariyāyena attho veditabbo. Tameva hi atthaṃ vivarituṃ <bold>‘‘idañhī’’</bold>tiādi vuttaṃ.</paragraph>
<paragraph line="76">Tattha <bold>ko gacchatī</bold>ti sādhanaṃ, kiriyañca avinibbhuttaṃ katvā gamanakiriyāya kattupucchā, sā kattubhāvavisiṭṭhaattapaṭikkhepatthā dhammamattasseva gamanasiddhidassanato. <bold>Kassa gamana</bold>nti tamevatthaṃ pariyāyantarena vadati sādhanaṃ, kiriyañca vinibbhuttaṃ katvā gamanakiriyāya akattusambandhībhāvavibhāvanato. Paṭikkhepatthañhi antonītaṃ katvā ubhayatthaṃ kiṃ-saddo pavatto. <bold>Kiṃ kāraṇā</bold>ti pana paṭikkhittakattukāya <pageBreak edition="P" number="2.0385" /> gamanakiriyāya aviparītakāraṇapucchā. Idañhi gamanaṃ nāma attā manasā saṃyujjati, mano indriyehi, indriyāni attehīti evamādi micchākāraṇavinimuttaanurūpapaccayahetuko dhammānaṃ pavattiākāraviseso. Tenāha <bold>‘‘tatthā’’</bold>tiādi.</paragraph>
<paragraph line="77"><bold>Na koci satto vā puggalo vā gacchati</bold> dhammamattasseva gamanasiddhito, tabbinimuttassa ca kassaci abhāvato. Idāni dhammamattasseva gamanasiddhiṃ dassetuṃ <bold>‘‘cittakiriyāvāyodhātuvipphārenā’’</bold>tiādi vuttaṃ. Tattha cittakiriyā ca sā, vāyodhātuyā vipphāro vipphandanañcāti cittakiriyāvāyodhātuvipphāro, tena. Ettha ca cittakiriyaggahaṇena anindriyabaddhavāyodhātuvipphāraṃ nivatteti, vāyodhātuvipphāraggahaṇena cetanāvacīviññattibhedaṃ cittakiriyaṃ nivatteti, ubhayena pana kāyaviññattiṃ vibhāveti. <bold>‘‘Gacchatī’’</bold>ti vatvā yathā pavattamāne kāye ‘‘gacchatī’’ti vohāro hoti, taṃ dassetuṃ <bold>‘‘tasmā’’</bold>tiādi vuttaṃ. <bold>Ta</bold>nti gantukāmatāvasena pavattacittaṃ. <bold>Vāyaṃ janetī</bold>ti vāyodhātuadhikaṃ rūpakalāpaṃ uppādeti, adhikatā cettha sāmatthiyato, na pamāṇato. Gamanacittasamuṭṭhitaṃ sahajātarūpakāyassa thambhanasandhāraṇacalanānaṃ paccayabhūtena ākāravisesena pavattamānaṃ vāyodhātuṃ sandhāyāha <bold>‘‘vāyo viññattiṃ janetī’’</bold>ti. Adhippāyasahabhāvī hi vikāro viññatti. Yathāvuttaadhikabhāveneva ca vāyogahaṇaṃ <pageBreak edition="V" number="2.0282" />, na vāyodhātuyā eva janakabhāvato, aññathā viññattiyā <pageBreak edition="M" number="2.0305" /> upādāyarūpabhāvo durupapādo siyā. <bold>Purato abhinīhāro</bold> puratobhāgena kāyassa pavattanaṃ, yo ‘‘abhikkamo’’ti vuccati.</paragraph>
<paragraph line="78"><bold>‘‘Eseva nayo’’</bold>ti atidesena saṅkhepato vatvā tamatthaṃ vivarituṃ <bold>‘‘tatrāpi hī’’</bold>tiādi vuttaṃ. <bold>Koṭito paṭṭhāyā</bold>ti heṭṭhimakoṭito <pageBreak edition="P" number="2.0386" /> paṭṭhāya pādatalato paṭṭhāya. <bold>Ussitabhāvo</bold>ti ubbiddhabhāvo.</paragraph>
<paragraph line="79"><bold>Evaṃ pajānato</bold>ti evaṃ cittakiriyavāyodhātuvipphāreneva gamanādi hotīti pajānato. <bold>Tassa</bold> evaṃ pajānanāya nicchayagamanatthaṃ <bold>‘‘evaṃ hotī’’</bold>ti vicāraṇā <bold>vuccati</bold> loke yathābhūtaṃ ajānantehi micchābhinivesavasena, lokavohāravasena vā. <bold>Atthi panā</bold>ti attano evaṃ vīmaṃsanavasena pucchāvacanaṃ. <bold>Natthī</bold>ti nicchayavasena sattassa paṭikkhepavacanaṃ. <bold>‘‘Yathā panā’’</bold>tiādi tasseva atthassa upamāya vibhāvanaṃ, taṃ suviññeyyameva.</paragraph>
<paragraph line="80"><bold>Nāvā mālutavegenā</bold>ti <bold>yathā</bold> acetanā nāvā vātavegena desantaraṃ <bold>yāti, yathā</bold> ca acetano <bold>tejanaṃ</bold> kaṇḍo <bold>jiyāvegena</bold> desantaraṃ <bold>yāti, tathā</bold> acetano <bold>kāyo vātāhato</bold> yathāvuttavāyunā nīto desantaraṃ <bold>yātī</bold>ti evaṃ upamāsaṃsandanaṃ veditabbaṃ. Sace pana koci vadeyya ‘‘yathā nāvātejanānaṃ pellakassa purisassa vasena desantaragamanaṃ, evaṃ kāyassāpī’’ti, hotu, evaṃ icchito vāyamattho yathā hi nāvātejanānaṃ saṃhatalakkhaṇasseva purisassa vasena gamanaṃ, na asaṃhatalakkhaṇassa, evaṃ kāyassāpīti. Kā no hāni, bhiyyopi dhammamattatāva patiṭṭhaṃ labhati, na purisavādo. Tenāha <bold>‘‘yantasuttavasenā’’</bold>tiādi.</paragraph>
<paragraph line="81">Tattha <bold>payutta</bold>nti heṭṭhā vuttanayena gamanādikiriyāvasena paccayehi payojitaṃ. <bold>Ṭhātī</bold>ti tiṭṭhati. <bold>Etthā</bold>ti imasmiṃ loke. <bold>Vinā hetupaccaye</bold>ti gantukāmatācittataṃsamuṭṭhānavāyodhātuādihetupaccayehi vinā. <bold>Tiṭṭhe</bold>ti tiṭṭheyya. <bold>Vaje</bold>ti vajeyya gaccheyya ko nāmāti sambandho. Paṭikkhepattho cettha <bold>kiṃ</bold>-saddoti hetupaccayavirahena ṭhānagamanapaṭikkhepamukhena <pageBreak edition="M" number="2.0306" /> sabbāyapi dhammappavattiyā paccayādhīnavuttitāvibhāvanena attasuññatā viya aniccadukkhatāpi vibhāvitāti daṭṭhabbā.</paragraph>
<paragraph line="82"><bold>Paṇihito</bold>ti yathā yathā paccayehi pakārehi nihito <pageBreak edition="P" number="2.0387" /> ṭhapito. <bold>Sabbasaṅgāhikavacana</bold>nti sabbesampi <pageBreak edition="V" number="2.0283" /> catunnaṃ iriyāpathānaṃ ekajjhaṃ saṅgaṇhanavacanaṃ, pubbe visuṃ visuṃ iriyāpathānaṃ vuttattā idaṃ nesaṃ ekajjhaṃ gahetvā vacananti attho. Purimanayo vā iriyāpathappadhāno vuttoti tattha kāyo appadhāno anunipphādīti idha kāyaṃ padhānaṃ, apadhānañca iriyāpathaṃ anunipphādiṃ katvā dassetuṃ dutiyanayo vuttoti evampettha dvinnaṃ nayānaṃ viseso veditabbo. <bold>Ṭhito</bold>ti pavatto.</paragraph>
<paragraph line="83">Iriyāpathapariggaṇhanampi iriyāpathavato kāyasseva pariggaṇhanaṃ tassa avatthāvisesabhāvatoti vuttaṃ <bold>‘‘iriyāpathapariggaṇhanena kāye kāyānupassī viharatī’’</bold>ti. Tenevettha rūpakkhandhavaseneva samudayādayo uddhaṭā. Esa nayo sesavāresupi. <bold>Ādinā</bold>ti ettha <bold>ādi</bold>-saddena yathā ‘‘taṇhāsamudayā kammasamudayā āhārasamudayā’’ti nibbattilakkhaṇaṃ passantopi rūpakkhandhassa udayaṃ passatīti ime cattāro ākārā saṅgayhanti, evaṃ ‘‘avijjānirodhā’’ti ādayopi pañca ākārā saṅgahitāti daṭṭhabbā. Sesaṃ vuttanayameva.</paragraph>
<centered line="84">Iriyāpathapabbavaṇṇanā niṭṭhitā.</centered>
<subhead line="85">Catusampajaññapabbavaṇṇanā</subhead>
<paragraph line="86" number="376"><bold>Catusampajaññavasenā</bold>ti samantato pakārehi, pakaṭṭhaṃ vā savisesaṃ jānātīti sampajāno, sampajānassa bhāvo sampajaññaṃ, tathāpavattaṃ ñāṇaṃ, hatthavikārādibhedabhinnattā cattāri sampajaññāni samāhaṭāni catusampajaññaṃ, tassa vasena. <bold>‘‘Abhikkante’’tiādīni sāmaññaphale</bold> (dī. ni. aṭṭha. 1.214; dī. ni. ṭī. 1.214 vākyakhandhepi) <bold>vaṇṇitāni,</bold> na puna vaṇṇetabbāni, tasmā taṃtaṃsaṃvaṇṇanāya līnatthappakāsanāpi tattha vihitanayeneva gahetabbā. ‘‘Abhikkante paṭikkante sampajānakārī hotī’’tiādi vacanato abhikkamādigatacatusampajaññapariggaṇhanena rūpakāyassevettha samudayadhammānupassitādi adhippetoti āha <bold>‘‘rūpakkhandhasseva samudayo ca vayo ca</bold><pageBreak edition="M" number="2.0307" /><bold>nīharitabbo’’</bold>ti. Rūpadhammānaṃyeva hi pavattiākāravisesā abhikkamādayoti. Sesaṃ vuttanayameva.</paragraph>
<centered line="87">Catusampajaññapabbavaṇṇanā niṭṭhitā.</centered>
<subhead line="88">Paṭikkūlamanasikārapabbavaṇṇanā</subhead>
<paragraph line="89" number="377"><bold>Paṭikkūlamanasikāravasenā</bold>ti <pageBreak edition="P" number="2.0388" /><pageBreak edition="V" number="2.0284" /> jigucchanīyatāya paṭikūlameva paṭikkūlaṃ, yo paṭikkūlasabhāvo paṭikkūlākāro, tassa manasi karaṇavasena. Antarenāpi hi bhāvavācinaṃ saddaṃ bhāvattho viññāyati yathā ‘‘paṭassa sukka’’nti. Yasmā <bold>visuddhimagge</bold> (visuddhi. 1.182) <bold>vuttaṃ,</bold> tasmā tattha, taṃsaṃvaṇṇanāyañca (visuddhi. ṭī. 1.182 ādayo) vuttanayena ‘‘imameva kāya’’nti ādīnamattho veditabbo.</paragraph>
<paragraph line="90">Vatthādīhi pasibbakākārena bandhitvā kataṃ āvāṭanaṃ <bold>putoḷi. </bold> Nānākārā ekasmiṃ ṭhāne sammissāti ettāvatā nānāvaṇṇānaṃ kesādīnañca upameyyatā. <bold>Vibhūtakālo</bold>ti paṇṇattiṃ samatikkamitvā kesādīnaṃ asubhākārassa upaṭṭhitakālo. Iti-saddassa ākāratthataṃ dassento ‘‘eva’’nti vatvā taṃ ākāraṃ sarūpato dassento <bold>‘‘kesādipariggaṇhanenā’’</bold>tiādimāha. Kesādisaññitānañhi asucibhāvānaṃ paramaduggandhajegucchapaṭikkūlākārassa samudayato anupassanā idha kāyānupassanāti. Sesaṃ vuttanayameva.</paragraph>
<centered line="91">Paṭikkūlamanasikārapabbavaṇṇanā niṭṭhitā.</centered>
<subhead line="92">Dhātumanasikārapabbavaṇṇanā</subhead>
<paragraph line="93" number="378"><bold>Dhātumanasikāravasenā</bold>ti pathavīdhātuādikā catasso dhātuyo ārabbha pavattabhāvanāmanasikāravasena, catudhātuvavatthānavasenāti attho. Dhātumanasikāro, dhātukammaṭṭhānaṃ, catudhātuvavatthānanti hi atthato ekaṃ. <bold>Goghātako</bold>ti jīvikatthāya gunnaṃ ghātako. <bold>Antevāsiko</bold>ti kammakaraṇavasena tassa samīpavāsī taṃ nissāya jīvanako <pageBreak edition="M" number="2.0308" />. <bold>Vinivijjhitvā</bold>ti ekasmiṃ ṭhāne aññamaññaṃ vinivijjhitvā. <bold>Mahāpathānaṃ vemajjhaṭṭhānasaṅkhāte</bold>ti catunnaṃ mahāpathānaṃ tāya <pageBreak edition="P" number="2.0389" /> eva vinivijjhanaṭṭhānatāya vemajjhasaṅkhāte. Yasmā te cattāro mahāpathā catūhi disāhi āgantvā tattha samohitā viya honti, tasmā taṃ ṭhānaṃ catumahāpathaṃ, tasmiṃ <bold>catumahāpathe.</bold> Ṭhita-saddo ‘‘ṭhito vā’’tiādīsu (dī. ni. 1.263; a. ni. 5.28) ṭhānasaṅkhātairiyāpathasamaṅgitāya, ṭhā-saddassa vā gatinivattiatthatāya aññattha ṭhapetvā gamanaṃ sesairiyāpathasamaṅgitāya <pageBreak edition="V" number="2.0285" /> bodhako, idha pana yathā tathā rūpakāyassa pavattiākārabodhako adhippetoti āha <bold>‘‘catunnaṃ iriyāpathānaṃ yena kenaci ākārena ṭhitattā yathā ṭhita’’</bold>nti. Tattha <bold>ākārenā</bold>ti ṭhānādinā rūpakāyassa pavattiākārena. Ṭhānādayo hi iriyāpathasaṅkhātāya kiriyāya patho pavattimaggoti ‘‘iriyāpatho’’ti vuccantīti vutto vāyamattho. <bold>Yathāṭhita</bold>nti yathāpavattaṃ, yathāvuttaṃ ṭhānamevettha paṇidhānanti adhippetanti āha <bold>‘‘yathā ṭhitattā ca yathāpaṇihita’’</bold>nti. <bold>‘‘Ṭhita’’</bold>nti vā kāyassa ṭhānasaṅkhātairiyāpathasamāyogaparidīpanaṃ, <bold>‘‘paṇihita’’</bold>nti tadaññairiyāpathasamāyogaparidīpanaṃ. <bold>‘‘Ṭhita’’</bold>nti vā kāyasaṅkhātānaṃ rūpadhammānaṃ tasmiṃ tasmiṃ khaṇe sakiccavasena avaṭṭhānaparidīpanaṃ, <bold>paṇihita</bold>nti paccayavasena tehi tehi paccayehi pakārato nihitaṃ paṇihitanti evampettha attho veditabbo. <bold>Paccavekkhatī</bold>ti pati pati avekkhati, ñāṇacakkhunā vinibbhujjitvā visuṃ visuṃ passati.</paragraph>
<paragraph line="94">Idāni vuttamevatthaṃ bhāvatthavibhāvanavasena dassetuṃ <bold>‘‘yathā goghātakassā’’</bold>tiādi vuttaṃ. Tattha <bold>posentassā</bold>ti maṃsūpacayaparibrūhanāya kuṇḍakabhattakappāsaṭṭhiādīhi saṃvaḍḍhentassa. <bold>Vadhitaṃ mata</bold>nti hiṃsitaṃ hutvā mataṃ. <bold>Mata</bold>nti ca matamattaṃ. Tenevāha <bold>‘‘tāvadevā’’</bold>ti. <bold>Gāvīti saññā na antaradhāyatī</bold>ti yāni aṅgapaccaṅgāni <pageBreak edition="P" number="2.0390" /> yathāsanniviṭṭhāni upādāya gāvīsamaññā matamattāyapi gāviyā tesaṃ taṃsannivesassa avinaṭṭhattā. Vilīyanti bhijjanti vibhujjantīti <bold>bīlā,</bold> bhāgā va-kārassa ba-kāraṃ, ikārassa ca īkāraṃ katvā. <bold>Bīlaso</bold>ti bīlaṃ bīlaṃ katvā. <bold>Vibhajitvā</bold>ti aṭṭhisaṅghātato maṃsaṃ vivecetvā, tato vā vivecitaṃ maṃsaṃ bhāgaso katvā. Tenevāha <bold>‘‘maṃsasaññā pavattatī’’</bold>ti. <bold>Pabbajitassāpi</bold> apariggahitakammaṭṭhānassa. <bold>Ghanavinibbhoga</bold>nti santatisamūhakiccaghanānaṃ vinibbhujjanaṃ vivecanaṃ. <bold>Dhātuso</bold><pageBreak edition="M" number="2.0309" /><bold>paccavekkhato</bold>ti ghanavinibbhogakaraṇena dhātuṃ dhātuṃ pathavīādidhātuṃ visuṃ visuṃ katvā paccavekkhantassa. <bold>Sattasaññā</bold>ti attānudiṭṭhivasena pavattā sattasaññāti vadanti, vohāravasena pavattasattasaññāyapi tadā antaradhānaṃ yuttameva yāthāvato ghanavinibbhogassa sampādanato. Evañhi sati yathāvuttaopammatthena upameyyattho aññadatthu saṃsandati sameti. Tenevāha <bold>‘‘dhātuvaseneva cittaṃ santiṭṭhatī’’</bold>ti. <bold>Dakkho</bold>ti cheko taṃtaṃsamaññāya kusalo ‘‘yathājāte sūnasmiṃ naṅguṭṭhakhuravisāṇādivante aṭṭhimaṃsādiavayavasamudāye avibhatte gāvīsamaññā, na vibhatte. Vibhatte pana aṭṭhimaṃsādiavayavasamaññā’’ti jānanato. <bold>Catumahāpatho viya catuiriyāpatho</bold>ti gāviyā ṭhitacatumahāpatho viya kāyassa pavattimaggabhūto catubbidho iriyāpatho yasmā <bold>visuddhimagge</bold> (visuddhi. 1.305) <bold>vitthāritā,</bold> tasmā tattha, taṃsaṃvaṇṇanāyañca (visuddhi. ṭī. 1.306) vuttanayena veditabbo. Sesaṃ vuttanayameva.</paragraph>
<centered line="95">Dhātumanasikārapabbavaṇṇanā niṭṭhitā.</centered>
<subhead line="96">Navasivathikapabbavaṇṇanā</subhead>
<paragraph line="97" number="379"> Sivathikāya <pageBreak edition="V" number="2.0286" /> apaviddhauddhumātakādipaṭisaṃyuttānaṃ odhiso pavattānaṃ kathānaṃ, tadabhidheyyānañca uddhumātakādiasubhabhāgānaṃ sivathikapabbānīti saṅgītikārehi gahitasamaññā <pageBreak edition="P" number="2.0391" />. Tenāha <bold>‘‘sivathikapabbehi vibhajitu’’</bold>nti. Maritvā ekāhātikkantaṃ <bold>ekāhamataṃ. Uddhaṃ jīvitapariyādānā</bold>ti jīvitakkhayato upari maraṇato paraṃ. <bold>Samuggatenā</bold>ti samuṭṭhitena. <bold>Uddhumātattā</bold>ti uddhaṃ uddhaṃ dhumātattā sūnattā. Setarattehi viparibhinnaṃ vimissitaṃ nīlaṃ <bold>vinīlaṃ,</bold> purimavaṇṇavipariṇāmabhūtaṃ vā nīlaṃ <bold>vinīlaṃ. Vinīlameva vinīlaka</bold>nti ka-kārena padavaḍḍhanaṃ anatthantarato yathā ‘‘pītakaṃ lohitaka’’nti (dha. sa. 616). <bold>Paṭikkūlattā</bold>ti jigucchanīyattā. <bold>Kucchitaṃ vinīlanti vinīlaka</bold>nti kucchanattho vā ayaṃ ka-kāroti dassetuṃ vuttaṃ yathā ‘‘pāpako kittisaddo abbhuggacchatī’’ti. (Dī. ni. 3.316; a. ni. 5.213; mahāva. 285) <bold>paribhinnaṭṭhānehi</bold> kākakaṅkādīhi. <bold>Vissandamānapubba</bold>nti vissavantapubbaṃ, tahaṃ tahaṃ paggharantapubbanti attho. <bold>Tathābhāva</bold>nti vissandamānapubbabhāvaṃ.</paragraph>
<paragraph line="98"><bold>So</bold><pageBreak edition="M" number="2.0310" /><bold>bhikkhū</bold>ti yo ‘‘passeyya sarīraṃ sivathikāya chaḍḍita’’nti vutto, so bhikkhu. <bold>Upasaṃharati</bold> sadisataṃ. <bold>‘‘Ayampi kho’’</bold>tiādi upasaṃharaṇākāradassanaṃ. <bold>Āyū</bold>ti rūpajīvitindriyaṃ, arūpajīvitindriyaṃ panettha viññāṇagatikameva. <bold>Usmā</bold>ti kammajatejo. <bold>Evaṃ pūtikasabhāvoyevā</bold>ti evaṃ ativiya duggandhajegucchapaṭikkūlapūbhikasabhāvo eva, na āyuādīnaṃ avigame viya mattasoti adhippāyo. Ediso bhavissatīti <bold>evaṃbhāvī</bold>ti āha <bold>‘‘evaṃ uddhumātādibhedo bhavissatī’’</bold>ti.</paragraph>
<paragraph line="99"><bold>Luñcitvā luñcitvā</bold>ti uppāṭetvā uppāṭetvā. <bold>Sāvasesamaṃsalohitayutta</bold>nti sabbaso akhāditattā tahaṃ tahaṃ sesena appāvasesena maṃsalohitena yuttaṃ. ‘‘Aññena hatthaṭṭhika’’nti avisesena hatthaṭṭhikānaṃ vippakiṇṇatā jotitāti anavasesato tesaṃ vippakiṇṇataṃ dassento <bold>‘‘catusaṭṭhibhedampī’’</bold>tiādimāha <pageBreak edition="P" number="2.0392" />.</paragraph>
<paragraph line="100"><bold>Terovassikānī</bold>ti tirovassaṃ gatāni, tāni pana saṃvaccharaṃ vītivattāni hontīti āha <bold>‘‘atikkantasaṃvaccharānī’’</bold>ti. Purāṇatāya ghanabhāvavigamena vicuṇṇatā idha pūtibhāvoti so yathā hoti, taṃ dassento <bold>‘‘abbhokāse’’</bold>tiādimāha. <bold>Terovassikānevā</bold>ti saṃvaccharamattātikkantāni <pageBreak edition="V" number="2.0287" /> eva. Khajjamānatādivasena dutiyasivathikapabbādīnaṃ vavatthāpitattā vuttaṃ <bold>‘‘khajjamānatādīnaṃ vasena yojanā kātabbā’’</bold>ti.</paragraph>
<centered line="101">Navasivathikapabbavaṇṇanā niṭṭhitā.</centered>
<paragraph line="102"><bold>Imāneva dve</bold>ti avadhāraṇena appanākammaṭṭhānaṃ tattha niyameti aññapabbesu tadabhāvato. Yato hi eva-kāro, tato aññattha niyameti, tena pabbadvayassa vipassanākammaṭṭhānatāpi appaṭisiddhā daṭṭhabbā aniccatādidassanato. Saṅkhāresu ādīnavavibhāvanāni sivathikapabbānīti āha <bold>‘‘sivathikānaṃ ādīnavānupassanāvasena vuttattā’’</bold>ti. Iriyāpathapabbādīnaṃ appanāvahatā pākaṭā evāti <bold>‘‘sesāni dvādasapī’’</bold>ti vuttaṃ. Yaṃ panettha atthato avibhattaṃ. Taṃ suviññeyyameva.</paragraph>
<centered line="103">Kāyānupassanāvaṇṇanā niṭṭhitā.</centered>
<title line="104">Vedanānupassanāvaṇṇanā</title>
<paragraph line="105" number="380"><bold>Sukhaṃ</bold><pageBreak edition="M" number="2.0311" /><bold>vedana</bold>nti ettha sukhayatīti <bold>sukhā.</bold> Sampayuttadhamme, kāyañca laddhassāde karotīti attho. Suṭṭhu vā khādati, khanati vā kāyikaṃ, cetasikañcābādhanti <bold>sukhā. </bold> ‘‘Sukaraṃ okāsadānaṃ etissāti <bold>sukhā’’</bold>ti apare. Vedayati ārammaṇarasaṃ anubhavatīti <bold>vedanā. Vedayamāno</bold>ti anubhavamāno. <bold>‘‘Kāma’’</bold>ntiādīsu yaṃ vattabbaṃ, taṃ iriyāpathapabbe vuttanayameva. Sampajānassa vediyanaṃ <bold>sampajānavediyanaṃ.</bold></paragraph>
<paragraph line="106"><bold>Vatthuārammaṇā</bold>ti rūpādiārammaṇā. Rūpādiārammaṇañhettha vedanāya pavattiṭṭhānatāya ‘‘vatthū’’ti adhippetaṃ <pageBreak edition="P" number="2.0393" />. <bold>Assā</bold>ti bhaveyya. Dhammavinimuttassa kattu abhāvato dhammasseva kattubhāvaṃ dassento <bold>‘‘vedanāva vedayatī’’</bold>ti āha. <bold>‘‘Vohāramattaṃ hotī’’</bold>ti etena ‘‘sukhaṃ vedanaṃ vedayamāno sukhaṃ vedanaṃ vedayāmī’’ti idaṃ vohāramattanti dasseti.</paragraph>
<paragraph line="107"><bold>Nitthunanto</bold>ti balavato vedanāvegassa nirodhane ādīnavaṃ disvā tassa avasaradānavasena nitthunanto <pageBreak edition="V" number="2.0288" />. Vegasandhāraṇe hi atimahantaṃ dukkhaṃ uppajjatīti aññampi vikāraṃ uppādeyya, tena thero <bold>aparāparaṃ parivattati. Vīriyasamathaṃ yojetvā</bold>ti adhivāsanavīriyassa adhimattattā tassa hāpanavasena samādhinā samarasatāpādanena vīriyasamathaṃ yojetvā. <bold>Saha paṭisambhidāhī</bold>ti lokuttarapaṭisambhidāhi saha. Ariyamaggakkhaṇe hi paṭisambhidānaṃ asammohavasena adhigamo, atthapaṭisambhidāya pana ārammaṇakaraṇavasenapi. Lokiyānampi vā sati uppattikāle tattha samatthataṃ sandhāyāha <bold>‘‘saha paṭisambhidāhī’’</bold>ti. <bold>Samasīsī</bold>ti vārasamasīsī hutvā, paccavekkhaṇavārassa anantaravāre parinibbāyīti attho.</paragraph>
<paragraph line="108"><bold>Yathā ca sukhaṃ, evaṃ dukkha</bold>nti yathā ‘‘sukhaṃ ko vedayatī’’tiādinā sampajānavediyanaṃ sandhāya vuttaṃ, evaṃ dukkhampi. Tattha dukkhayatīti <bold>dukkhā,</bold> sampayuttadhamme, kāyañca pīḷeti vibādhatīti attho. Duṭṭhuṃ vā khādati, khanati kāyikaṃ, cetasikañca sātanti <bold>dukkhā.</bold> ‘‘Dukkaraṃ okāsadānaṃ etissāti <bold>dukkhā’’</bold>ti apare. <bold>Arūpakammaṭṭhāna</bold>nti arūpapariggahaṃ, arūpadhammamukhena vipassanābhinivesananti attho. <bold>Na pākaṭaṃ hoti</bold> phassassa, cittassa ca avibhūtākārattā. Tenāha <bold>‘‘andhakāraṃ viya khāyatī’’</bold>ti. <bold>‘‘Na pākaṭaṃ</bold><pageBreak edition="P" number="2.0394" /><bold>hotī’’</bold>ti ca <pageBreak edition="M" number="2.0312" /> idaṃ tādise puggale sandhāya vuttaṃ, tesaṃ ādito vedanāva vibhūtatarā hutvā upaṭṭhāti. Evañhi yaṃ vuttaṃ <bold>sakkapañhavaṇṇanā</bold> dīsu ‘‘phasso pākaṭo hoti, viññāṇaṃ pākaṭaṃ hotī’’ti, (dī. ni. aṭṭha. 2.359) taṃ avirodhitaṃ hoti. Vedanāvasena kathiyamānaṃ kammaṭṭhānaṃ pākaṭaṃ hotīti yojanā. <bold>‘‘Vedanānaṃ uppattipākaṭatāyā’’</bold>ti ca idaṃ sukhadukkhavedanānaṃ vasena vuttaṃ. Tāsañhi pavatti oḷārikā, na itarāya. Tadubhayaggahaṇamukhena vā gahetabbattā itarāyapi pavatti viññūnaṃ pākaṭā evāti ‘‘vedanāna’’nti avisesaggahaṇaṃ daṭṭhabbaṃ. <bold>Sakkapañhe vuttanayeneva veditabbo,</bold> tasmā tattha vattabbo atthaviseso tattha līnatthappakāsaniyaṃ vuttanayeneva gahetabbo.</paragraph>
<paragraph line="109">Pubbe ‘‘vatthuṃ ārammaṇaṃ katvā vedanāva vedayatī’’ti vedanāya ārammaṇādhīnavuttitāya ca anattatāya ca pajānanaṃ vuttaṃ, idāni tassā aniccatādipajānanaṃ dassento <bold>‘‘ayaṃ aparopi pajānanapariyāyo’’</bold>ti āha. Yathā ekasmiṃ khaṇe cittadvayassa asambhavo ekajjhaṃ anekantapaccayābhāvato, evaṃ vedanādvayassa visiṭṭhārammaṇavuttito cāti āha <bold>‘‘sukhavedanākkhaṇe dukkhāya vedanāya abhāvato’’</bold>ti. Nidassanamattañcetaṃ tadā upekkhāvedanāyapi abhāvato, tena sukhavedanākkhaṇe bhūtapubbānaṃ itaravedanānaṃ hutvāabhāvapajānanena sukhavedanāyapi hutvā abhāvo ñāto eva hotīti tassā pākaṭabhāvameva dassento <bold>‘‘imissā ca</bold><pageBreak edition="V" number="2.0289" /><bold>sukhāya vedanāya ito paṭhamaṃ</bold><bold>abhāvato’’</bold>ti <pageBreak edition="P" number="2.0395" /> āha, eteneva ca tāsampi vedanānaṃ pākaṭabhāvo dassitoti daṭṭhabbaṃ. Tenāha <bold>‘‘vedanā nāma aniccā adhuvā vipariṇāmadhammā’’</bold>ti. <bold>Anicca</bold>ggahaṇena hi vedanānaṃ viddhaṃsanabhāvo dassito viddhaste aniccatāya suviññeyyattā. <bold>Adhuva</bold>ggahaṇena pākaṭabhāvo tassa asadābhāvitādibhāvanato. <bold>Vipariṇāma</bold>ggahaṇena dukkhabhāvo tassa aññathattadīpanato, tena sukhāpi vedanā dukkhā, pageva itarāti tissannampi vedanānaṃ dukkhatā dassitā hoti. Iti ‘‘yadaniccaṃ dukkhaṃ, taṃ ekantato anattā’’ti tīsupi vedanāsu lakkhaṇattayapajānanā jotitāti daṭṭhabbaṃ. Tenāha <bold>‘‘itiha tattha sampajāno hotī’’</bold>ti.</paragraph>
<paragraph line="110">Idāni <pageBreak edition="M" number="2.0313" /> tamatthaṃ suttena (ma. ni. 2.205) sādhetuṃ <bold>‘‘vuttampi ceta’’</bold>ntiādimāha. Tattha <bold>neva tasmiṃ samaye dukkhaṃ vedanaṃ vedetī</bold>ti tasmiṃ sukhavedanāsamaṅgisamaye neva dukkhaṃ vedanaṃ vedeti niruddhattā, anuppannattā ca yathākkamaṃ atītānāgatānaṃ. Paccuppannāya pana asambhavo vutto eva. Sakiccakkhaṇamattāvaṭṭhānato <bold>aniccā.</bold> Samecca sambhuyya paccayehi katattā <bold>saṅkhatā.</bold> Vatthārammaṇādipaccayaṃ paṭicca uppannattā <bold>paṭiccasamuppannā.</bold> Khayavayapalujjananirujjhanapakatitāya <bold>khayadhammā vayadhammā virāgadhammā nirodhadhammā</bold>ti daṭṭhabbā.</paragraph>
<paragraph line="111">Kilesehi āmasitabbato <bold>āmisaṃ</bold> nāma, pañca kāmaguṇā, ārammaṇakaraṇavasena saha āmisehīti <bold>sāmisaṃ.</bold> Tenāha <bold>‘‘pañcakāmaguṇāmisanissitā’’</bold>ti.</paragraph>
<paragraph line="112"><bold>Ito para</bold>nti ‘‘atthi vedanā’’ti evamādi pāḷiṃ sandhāyāha <bold>‘‘kāyānupassanāyaṃ vuttanayamevā’’</bold>ti.</paragraph>
<centered line="113">Vedanānupassanāvaṇṇanā niṭṭhitā.</centered>
<subhead line="114">Cittānupassanāvaṇṇanā</subhead>
<paragraph line="115" number="381"> Sampayogavasena <pageBreak edition="P" number="2.0396" /> pavattamānena saha rāgenāti <bold>sarāgaṃ.</bold> Tenāha <bold>‘‘lobhasahagata’’</bold>nti. <bold>Vītarāga</bold>nti ettha kāmaṃ sarāgapadapaṭiyoginā vītarāgapadena bhavitabbaṃ, sammasanacārassa pana adhippetattā tebhūmakasseva gahaṇanti <bold>‘‘lokiyakusalābyākata’’</bold>nti vatvā <bold>‘‘idaṃ panā’’</bold>tiādinā tameva <pageBreak edition="V" number="2.0290" /> adhippāyaṃ vivarati. <bold>Sesāni</bold> dve dosamūlāni, dve mohamūlānīti <bold>cattāri akusalacittāni.</bold> Tesañhi rāgena sampayogābhāvato nattheva sarāgatā, taṃnimittakatāya pana siyā taṃsahitakāle soti nattheva vītarāgatāpīti dukkhavinimuttatā evettha labbhatīti āha <bold>‘‘neva purimapadaṃ na pacchimapadaṃ bhajantī’’</bold>ti. Yadi evaṃ padesikaṃ pajānanaṃ āpajjatīti? Nāpajjati, dukantarapariyāpannattā tesaṃ. Ye pana ‘‘paṭipakkhabhāve agayhamāne sampayogābhāvo evettha pamāṇaṃ ekaccaabyākatānaṃ viyā’’ti icchanti, tesaṃ matena sesākusalacittānampi dutiyapadasaṅgaho veditabbo <pageBreak edition="M" number="2.0314" />. Dutiyadukepi vuttanayena attho veditabbo. Akusalamūlesu saha moheneva vattatīti samohanti āha <bold>‘‘vicikicchāsahagatañceva uddhaccasahagatañcā’’</bold>ti. Yasmā cettha ‘‘saheva mohenāti samoha’’nti purimapadāvadhāraṇampi labbhatiyeva, tasmā vuttaṃ <bold>‘‘yasmā panā’’</bold>tiādi. Yathā pana atimūḷhatāya pāṭipuggalikanayena savisesamohavantatāya ‘‘momūhacitta’’nti vattabbato vicikicchāuddhaccasahagatadvayaṃ visesato ‘‘samoha’’nti vuccati, na tathā sesākusalacittānīti <bold>‘‘vaṭṭantiyevā’’</bold>ti sāsaṅkaṃ vadati. Sampayogavasena thinamiddhena anupatitaṃ anugatanti <bold>thinamiddhānupatitaṃ,</bold> pañcavidhaṃsasaṅkhārikākusalacittaṃ saṅkucitacittaṃ, <bold>saṅkucitacittaṃ nāma</bold> ārammaṇe saṅkocanavasena pavattanato. Paccayavisesavasena thāmajātena uddhaccena sahagataṃ saṃsaṭṭhanti <bold>uddhaccasahagataṃ,</bold> aññathā sabbampi akusalacittaṃ <pageBreak edition="P" number="2.0397" /> uddhaccasahagatamevāti. <bold>Pasaṭacittaṃ</bold> nāma ārammaṇe savisesaṃ vikkhepavasena visaṭabhāvena pavattanato.</paragraph>
<paragraph line="116">Kilesavikkhambhanasamatthatāya vipulaphalatāya ca dīghasantānatāya ca mahantabhāvaṃ gataṃ, mahantehi vā uḷāracchandādīhi gataṃ paṭipannanti <bold>mahaggataṃ,</bold> taṃ pana rūpārūpabhūmigataṃ tato mahantassa loke abhāvato. Tenāha <bold>‘‘rūpārūpāvacara’’</bold>nti. Tassa cettha paṭiyogī parittaṃ evāti āha <bold>‘‘amahaggatanti kāmāvacara’’</bold>nti. Attānaṃ uttarituṃ samatthehi saha uttarehīti<bold> sauttaraṃ.</bold> Tappaṭipakkhena <bold>anuttaraṃ.</bold> Tadubhayaṃ upādāyupādāya veditabbanti āha <bold>‘‘sauttaranti kāmāvacara</bold>ntiādi. Paṭipakkhavikkhambhanasamatthena samādhinā sammadeva āhitaṃ <bold>samāhitaṃ. </bold> Tenāha <bold>‘‘yassā’’</bold>tiādi. <bold>Yassā</bold>ti yassa cittassa. Yathāvuttena samādhinā na samāhitanti <bold>asamāhitaṃ.</bold> Tenāha <bold>‘‘ubhayasamādhirahita’’</bold>nti. Tadaṅgavimuttiyā <bold>vimuttaṃ,</bold> kāmāvacarakusalacittaṃ, vikkhambhanavimuttiyā <bold>vimuttaṃ,</bold> mahaggatacittanti tadubhayaṃ sandhāyāha <bold>‘‘tadaṅgavikkhambhanavimuttīhi vimutta’’</bold>nti. Yattha tadubhayavimutti natthi, taṃ ubhayavimuttirahitanti gayhamāne lokuttaracittepi siyāsaṅkāti taṃ nivattanatthaṃ <bold>‘‘samuccheda…pe… okāsova natthī’’</bold>ti āha. Okāsabhāvo ca <pageBreak edition="V" number="2.0291" /> sammasanacārassa adhippetattā veditabbo. Yaṃ panettha atthato avibhattaṃ, taṃ heṭṭhā vuttanayattā uttānameva.</paragraph>
<centered line="117">Cittānupassanāvaṇṇanā niṭṭhitā.</centered>
<title line="118">Dhammānupassanā</title>
<subhead line="119">Nīvaraṇapabbavaṇṇanā</subhead>
<paragraph line="120" number="382"> Pahātabbādidhammavibhāgadassanavasena <pageBreak edition="M" number="2.0315" /> pañcadhā dhammānupassanā niddiṭṭhāti ayamattho pāḷito eva viññāyatīti tamatthaṃ ulliṅgento <bold>‘‘pañcavidhena dhammānupassanaṃ kathetu’’</bold>nti āha. Yadi evaṃ kasmā nīvaraṇādivaseneva niddiṭṭhanti? Vineyyajjhāsayato. Yesañhi <pageBreak edition="P" number="2.0398" /> veneyyānaṃ pahātabbadhammesu paṭhamaṃ nīvaraṇāni vibhāgena vattabbāni, tesaṃ vasenettha bhagavatā paṭhamaṃ nīvaraṇesu dhammānupassanā kathitā. Tathā hi kāyānupassanāpi samathapubbaṅgamā desitā, tato pariññeyyesu khandhesu, āyatanesu ca bhāvetabbesu bojjhaṅgesu, pariññeyyādivibhāgesu saccesu ca uttarā desanā, tasmā cettha samathabhāvanāpi yāvadeva vipassanatthā icchitā. Vipassanāpadhānā, vipassanābahulā ca satipaṭṭhānadesanāti tassā vipassanābhinivesavibhāgena desitabhāvaṃ vibhāvento <bold>‘‘apicā’’</bold>tiādimāha. Tattha khandhāyatanadukkhasaccavasena missakapariggahakathanaṃ daṭṭhabbaṃ. <bold>Saññāsaṅkhārakkhandhapariggahampī</bold>ti <bold>pi</bold>-saddena sakalapañcupādānakkhandhapariggahaṃ sampiṇḍeti itaresaṃ tadantogadhattā.</paragraph>
<paragraph line="121">‘‘Kaṇhasukkadhammānaṃ yuganandhatā natthī’’ti pajānanakāle abhāvā <bold>‘‘abhiṇhasamudācāravasenā’’</bold>ti vuttaṃ. <bold>Saṃvijjamāna</bold>nti attano santāne upalabbhamānaṃ. <bold>Yathā</bold>ti yenākārena, so pana <bold>‘‘kāmacchandassa uppādo hotī’’</bold>ti vuttattā kāmacchandassa kāraṇākārova, atthato kāraṇamevāti āha <bold>‘‘yena kāraṇenā’’</bold>ti. <bold>Ca</bold>-saddo vakkhamānatthasamuccayattho.</paragraph>
<paragraph line="122"><bold>Tatthā</bold>ti ‘‘yathā cā’’tiādinā vuttapade. <bold>Subhampī</bold>ti kāmacchandopi. So hi attano gahaṇākārena <bold>‘‘subha’’</bold>nti vutto, tenākārena pavattanakassa aññassa kāmacchandassa nimittattā <bold>‘‘nimitta’’</bold>nti <pageBreak edition="V" number="2.0292" /> ca. Iṭṭhaṃ, iṭṭhākārena vā gayhamānaṃ rūpādi <bold>subhārammaṇaṃ.</bold> Ākaṅkhitassa hitasukhassa pattiyā anupāyabhūto manasikāro <bold>anupāyamanasikāro. Ta</bold>nti ayonisomanasikāraṃ <pageBreak edition="P" number="2.0399" />. <bold>Tatthā</bold>ti tasmiṃ sabhāgahetubhūte, ārammaṇabhūte ca duvidhe subhanimitte. <bold>Āhāro</bold>ti paccayo attano phalaṃ āharatīti katvā.</paragraph>
<paragraph line="123"><bold>Asubha</bold>nti <pageBreak edition="M" number="2.0316" /> asubhajjhānaṃ uttarapadalopena, taṃ pana dasasu aviññāṇakaasubhesu ca kesādīsu saviññāṇakaasubhesu ca pavattaṃ daṭṭhabbaṃ. Kesādīsu hi saññā ‘‘asubhasaññā’’ti <bold>girimānandasutte</bold> (a. ni. 10.60) vuttā. Ettha ca catubbidhassa ayonisomanasikārassa, yonisomanasikārassa ca gahaṇaṃ niravasesadassanatthaṃ katanti daṭṭhabbaṃ, tesu pana asubhesu ‘‘subha’’nti, ‘‘asubha’’nti ca manasikāro idhādhippeto, tadanukūlattā pana itare pīti.</paragraph>
<paragraph line="124">Ekādasasu asubhesu paṭikkūlākārassa uggaṇhanaṃ, yathā vā tattha uggahanimittaṃ uppajjati, tathā paṭipatti <bold>asubhanimittassa uggaho. </bold> Upacārappanāvahāya asubhabhāvanāya anuyuñjanā <bold>asubhabhāvanānuyogo.</bold> ‘‘Bhojane mattaññuno mitāhārassa thinamiddhābhibhavābhāvā otāraṃ alabhamāno kāmacchando pahīyatī’’ti vadanti, ayameva ca attho niddesepi vuccati. Yo pana bhojanassa paṭikkūlataṃ, tabbipariṇāmassa tadādhārassa tassa ca upanissayabhūtassa ativiya jegucchataṃ, kāyassa ca āhāraṭṭhitikattaṃ sammadeva jānāti, so sabbaso bhojane pamāṇassa jānanena <bold>bhojanemattaññū</bold> nāma. Tādisassa hi kāmacchando pahīyateva.</paragraph>
<paragraph line="125"><bold>Asubhakammikatissatthero</bold> dantaṭṭhidassāvī. <bold>Pahīnassā</bold>ti vikkhambhanavasena pahīnassa. Ito paresupi evarūpesu ṭhānesu eseva nayo. Abhidhammapariyāyena (dha. sa. 1159, 1503) sabbopi lobho kāmacchandanīvaraṇanti āha <bold>‘‘arahattamaggenā’’</bold>ti.</paragraph>
<paragraph line="126"><bold>Paṭighampi</bold> purimuppannaṃ <bold>paṭighanimittaṃ</bold><pageBreak edition="P" number="2.0400" /> parato uppajjanakassa paṭighassa kāraṇanti katvā.</paragraph>
<paragraph line="127">Mejjati siniyhatīti <bold>mitto,</bold> hitesī puggalo, tasmiṃ mitte bhavā, mittassa vā esāti mettā, hitesitā, tassā <bold>mettāya. Appanāpi upacāropi vaṭṭati</bold> sādhāraṇavacanabhāvato. <bold>‘‘Cetovimuttī’’</bold>ti <pageBreak edition="V" number="2.0293" /> vutte <bold>appanāva</bold> vaṭṭati appanaṃ appattāya paṭipakkhato suṭṭhu muccanassa abhāvato. <bold>Ta</bold>nti yonisomanasikāraṃ. <bold>Tatthā</bold>ti mettāya. <bold>Bahulaṃ pavattayato</bold>ti bahulīkāravato.</paragraph>
<paragraph line="128">Sattesu <pageBreak edition="M" number="2.0317" /> mettāyanassa hitūpasaṃhārassa uppādanaṃ pavattanaṃ <bold>mettānimittassa uggaho,</bold> paṭhamuppanno mettāmanasikāro parato uppajjanakassa kāraṇabhāvato mettāmanasikārova <bold>mettānimittaṃ.</bold> Kammameva sakaṃ etesanti <bold>kammassakā,</bold> sattā, tabbhāvo <bold>kammassakatā,</bold> kammadāyādatā. Dosamettāsu yāthāvato ādīnavānisaṃsānaṃ paṭisaṅkhānaṃ vīmaṃsā idha <bold>paṭisaṅkhānaṃ.</bold> Mettāvihārikalyāṇamittavantatā idha <bold>kalyāṇamittatā. Odissakaanodissakadisāpharaṇāna</bold>nti (odhisakaanodhisakadisāpharaṇānaṃ ma. ni. aṭṭha. 1.115) attaatipiyasahāyamajjhattaverivasena odissakatā, sīmāsambhede kate anodissakatā. Ekādidisāpharaṇavasena disāpharaṇatā mettāya uggahaṇe veditabbā. Vihāraracchāgāmādivasena vā odissakadisāpharaṇaṃ. Vihārādiuddesarahitaṃ puratthimādidisāvasena anodissakadisāpharaṇanti evaṃ dvidhā uggahaṇaṃ sandhāya <bold>‘‘odissakaanodissakadisāpharaṇāna’’</bold>nti vuttaṃ. <bold>Uggaho</bold>ti ca yāva upacārā daṭṭhabbo. Uggahitāya āsevanā <bold>bhāvanā.</bold> Tattha sabbe sattā, pāṇā, bhūtā, puggalā, attabhāvapariyāpannāti etesaṃ vasena pañcavidhā, ekekasmiṃ averā hontu <pageBreak edition="P" number="2.0401" />, abyāpajjhā, anīghā, sukhī attānaṃ pariharantūti catudhā pavattito vīsatividhā anodissakapharaṇā mettā. Sabbā itthiyo, purisā, ariyā, anariyā, devā, manussā, vinipātikāti sattodhikaraṇavasena pavattā sattavidhā, aṭṭhavīsati vidhā vā, dasahi disāhi disodhikaraṇavasena pavattā dasavidhā, ekekāya vā disāya sattādiitthādiaverādibhedena asītādhikacatusatappabhedā ca odhiso pharaṇā veditabbā.</paragraph>
<paragraph line="129">Yena ayonisomanasikārena aratiādikāni uppajjanti, so aratiādīsu ayonisomanasikāro. Tena nipphādetabbe hi idaṃ bhummaṃ. Esa nayo ito paresupi. Ukkaṇṭhitā pantasenāsanesu, adhikusaladhammesu ca uppajjanabhāvariñcanā. <bold>Kāyavinamanā</bold>ti karajakāyassa virūpenākārena namanā. <bold>Līnākāro</bold>ti saṅkocāpatti.</paragraph>
<paragraph line="130">Kusaladhammapaṭipattiyā paṭṭhapanasabhāvatāya, tappaṭipakkhānaṃ visosanasabhāvatāya ca <bold>ārambhadhātu</bold>ādito pavattavīriyanti āha <bold>‘‘paṭhamārambhavīriya’’</bold>nti. Yasmā paṭhamārambhamattassa kosajjavidhamanaṃ, thāmagamanañca <pageBreak edition="M" number="2.0318" /> natthi, tasmā vuttaṃ <bold>‘‘kosajjato nikkhantatāya tato balavatara’’</bold>nti <pageBreak edition="V" number="2.0294" />. Yasmā pana aparāparuppattiyā laddhāsevanaṃ uparūpari visesaṃ āvahantaṃ ativiya thāmagatameva hoti, tasmā vuttaṃ <bold>‘‘paraṃ paraṃ ṭhānaṃ akkamanato tatopi balavatara’’</bold>nti.</paragraph>
<paragraph line="131"><bold>Atibhojane nimittaggāho</bold>ti atibhojane thinamiddhassa nimittaggāho <pageBreak edition="P" number="2.0402" />, ettake bhutte taṃ bhojanaṃ thinamiddhassa kāraṇaṃ hoti, ettake na hotīti thinamiddhassa kāraṇākāraṇagāho hotīti attho. Byatirekavasena cetaṃ vuttaṃ, tasmā ‘‘ettake bhutte taṃ bhojanaṃ thinamiddhassa kāraṇaṃ na hotī’’ti bhojane mattaññutā ca atthato dassitāti daṭṭhabbaṃ. Tenāha <bold>‘‘catupañca…pe… na hotī’’</bold>ti. <bold>Divā sūriyāloka</bold>nti divā gahitanimittaṃ sūriyālokaṃ rattiyaṃ <bold>manasi karontassāpī</bold>ti evamettha attho veditabbo. Dhutaṅgānaṃ vīriyanissitattā vuttaṃ <bold>‘‘dhutaṅganissitasappāyakathāyapī’’</bold>ti.</paragraph>
<paragraph line="132">Kukkuccampi katākatānusocanavasena pavattamānaṃ cetaso avūpasamāvahatāya uddhaccena samānalakkhaṇamevāti <bold>‘‘avūpasamo nāma avūpasantākāro, uddhaccakukkuccamevetaṃ atthato’’</bold>ti vuttaṃ.</paragraph>
<paragraph line="133">Bahussutassa ganthato, atthato ca suttādīni vicārentassa tabbahulavihārino atthavedādipaṭilābhasabbhāvato vikkhepo na hotīti, yathāvidhipaṭipattiyā, yathānurūpapatikārappavattiyā ca katākatānusocanañca na hotīti <bold>‘‘bāhusaccenapi…pe… uddhaccakukkuccaṃ pahīyatī’’</bold>ti āha. Yadaggena bāhusaccena uddhaccakukkuccaṃ pahīyati, tadaggena paripucchakatāvinayapakataññutāhipi taṃ pahīyatīti daṭṭhabbaṃ. Vuddhasevitā ca vuddhasīlitaṃ āvahatīti cetovūpasamakarattā uddhaccakukkuccappahānakārī vuttā. Vuddhattaṃ pana anapekkhitvā kukkuccavinodakā vinayadharā kalyāṇamittā vuttāti daṭṭhabbā. Vikkhepo ca pabbajitānaṃ yebhuyyena kukkuccahetuko hotīti ‘‘kappiyākappiyaparipucchābahulassā’’tiādinā vinayanayeneva paripucchakatādayo niddiṭṭhā. <bold>Pahīne uddhaccakukkucce</bold>ti <pageBreak edition="P" number="2.0403" /> niddhāraṇe bhummaṃ. <bold>Kukkuccassa</bold> domanassasahagatattā <bold>anāgāmimaggena āyatiṃ anuppādo</bold> vutto.</paragraph>
<paragraph line="134">Tiṭṭhati <pageBreak edition="M" number="2.0319" /> pavattati etthāti <bold>ṭhānīyā</bold> vicikicchāya ṭhānīyā <bold>vicikicchāṭhānīyā,</bold> vicikicchāya kāraṇabhūtā dhammā, tiṭṭhatīti vā <bold>ṭhānīyā,</bold> vicikicchā ṭhānīyā etissāti <bold>vicikicchāṭhānīyā,</bold> atthato vicikicchā eva. Sā hi purimuppannā parato uppajjanakavicikicchāya sabhāgahetutāya asādhāraṇaṃ kāraṇaṃ.</paragraph>
<paragraph line="135"><bold>Kusalākusalā</bold>ti <pageBreak edition="V" number="2.0295" /> kosallasambhūtaṭṭhena kusalā, tappaṭipakkhato akusalā. Ye akusalā, te <bold>sāvajjā, asevitabbā, hīnā</bold> ca. Ye kusalā, te <bold>anavajjā, sevitabbā,</bold><bold>paṇītā</bold> ca. Kusalā vā hīnehi chandādīhi āraddhā <bold>hīnā,</bold> paṇītehi <bold>paṇītā. Kaṇhā</bold>ti kāḷakā cittassa apabhassarabhāvakaraṇā. <bold>Sukkā</bold>ti odātā cittassa pabhassarabhāvakaraṇā. Kaṇhābhijātihetuto vā <bold>kaṇhā.</bold> Sukkābhijātihetuto <bold>sukkā. </bold> Te eva <bold>sappaṭibhāgā.</bold> Kaṇhā hi ujuvipaccanīkatāya sukkasappaṭibhāgā, tathā sukkāpi itarehi. Atha vā kaṇhasukkā ca sappaṭibhāgā ca <bold>kaṇhasukkasappaṭibhāgā.</bold> Sukhā hi vedanā dukkhāya vedanāya sappaṭibhāgā, dukkhā ca vedanā sukhāya vedanāya sappaṭibhāgāti.</paragraph>
<paragraph line="136">Kāmaṃ bāhusaccaparipucchakatāhi sabbāpi aṭṭhavatthukā vicikicchā pahīyati, tathāpi ratanattayavicikicchāmūlikā sesavicikicchāti katvā āha <bold>‘‘tīṇi ratanāni ārabbhā’’</bold>ti. Ratanattayaguṇāvabodhe ‘‘satthari kaṅkhatī’’tiādi (dha. sa. 1008, 1123, 1167, 1241, 1263, 1270; vibha. 915) vicikicchāya asambhavoti. Vinaye pakataññutā ‘‘sikkhāya kaṅkhatī’’ti vuttāya vicikicchāya pahānaṃ karotīti āha <bold>‘‘vinaye ciṇṇavasībhāvassāpī’’</bold>ti. <bold>Okappaniyasaddhāsaṅkhātaadhimokkhabahulassā</bold>ti <pageBreak edition="P" number="2.0404" /> saddheyyavatthuno anupavisanasaddhāsaṅkhātaadhimokkhena adhimuccanabahulassa, <bold>adhimuccana</bold>ñca adhimokkhuppādanamevāti daṭṭhabbaṃ, saddhāya vā ninnapoṇatāadhimutti <bold>adhimokkho.</bold></paragraph>
<paragraph line="137"><bold>Samudayavayā</bold>ti samudayavayadhammā. <bold>Subhanimittaasubhanimittādīsū</bold>ti ‘‘subhanimittādīsu asubhanimittādīsū’’ti <bold>ādi</bold>-saddo paccekaṃ yojetabbo. Tattha paṭhamena ādi-saddena paṭighanimittādīnaṃ saṅgaho, dutiyenamettācetovimuttiādīnaṃ. Sesamettha yaṃ vattabbaṃ, taṃ vuttanayameva.</paragraph>
<centered line="138">Nīvaraṇapabbavaṇṇanā niṭṭhitā.</centered>
<subhead line="139">Khandhapabbavaṇṇanā</subhead>
<paragraph line="140" number="383"> Upādānehi <pageBreak edition="M" number="2.0320" /> ārammaṇakaraṇādivasena upādātabbā vā khandhā <bold>upādānakkhandhā.</bold></paragraph>
<paragraph line="141"><bold>Iti</bold><pageBreak edition="V" number="2.0296" /><bold>rūpa</bold>nti ettha <bold>iti</bold>-saddo idaṃ-saddena samānatthoti adhippāyenāha <bold>‘‘idaṃ rūpa’’</bold>nti. Tayidaṃ sarūpaggahaṇabhāvato anavasesapariyādānaṃ hotīti āha <bold>‘‘ettakaṃ rūpaṃ, na ito paraṃ rūpaṃ atthī’’</bold>ti. <bold>Itī</bold>ti vā pakāratthe nipāto, tasmā <bold>‘‘iti rūpa’’</bold>nti iminā bhūtupādādivasena yattako rūpassa pabhedo, tena saddhiṃ rūpaṃ anavasesato pariyādiyitvā dasseti. <bold>Sabhāvato</bold>ti ruppanasabhāvato, cakkhādivaṇṇādisabhāvato ca. <bold>Vedanādīsupī</bold>ti ettha ‘‘ayaṃ vedanā, ettakā vedanā, na ito paraṃ vedanā atthīti sabhāvato vedanaṃ pajānātī’’tiādinā, <bold>sabhāvato</bold>ti ca ‘‘anubhavanasabhāvato, sātādisabhāvato cā’’ti evamādinā yojetabbaṃ. Sesaṃ vuttanayattā suviññeyyameva.</paragraph>
<centered line="142">Khandhapabbavaṇṇanā niṭṭhitā.</centered>
<subhead line="143">Āyatanapabbavaṇṇanā</subhead>
<paragraph line="144" number="384"><bold>Chasu ajjhattikabāhiresū</bold>ti ‘‘chasu ajjhattikesu chasu bāhiresū’’ti ‘‘chasū’’ti padaṃ paccekaṃ yojetabbaṃ. Kasmā panetāni ubhayāni chaḷeva vuttāni? Chaviññāṇakāyuppattidvārārammaṇavavatthānato. Cakkhuviññāṇavīthiyā pariyāpannassa hi viññāṇakāyassa cakkhāyatanameva uppattidvāraṃ, rūpāyatanameva ca ārammaṇaṃ, tathā itarāni itaresaṃ, chaṭṭhassa pana bhavaṅgamanasaṅkhāto manāyatanekadeso <pageBreak edition="P" number="2.0405" /> uppattidvāraṃ, asādhāraṇañca dhammāyatanaṃ ārammaṇaṃ. Cakkhatīti <bold>cakkhu,</bold> rūpaṃ assādeti, vibhāveti cāti attho. Suṇātīti <bold>sotaṃ.</bold> Ghāyatīti <bold>ghānaṃ.</bold> Jīvitanimittatāya raso <bold>jīvitaṃ,</bold> taṃ jīvitaṃ avhāyatīti <bold>jivhā.</bold> Kucchitānaṃ sāsavadhammānaṃ āyo uppattidesoti <bold>kāyo.</bold> Munāti ārammaṇaṃ vijānātīti <bold>mano.</bold> Rūpayati vaṇṇavikāraṃ āpajjamānaṃ hadayaṅgatabhāvaṃ pakāsetīti <bold>rūpaṃ.</bold> Sappati attano paccayehi harīyati sotaviññeyyabhāvaṃ gamīyatīti <bold>saddo.</bold> Gandhayati attano vatthuṃ sūcetīti <bold>gandho</bold><pageBreak edition="M" number="2.0321" />. Rasanti taṃ sattā assādentīti <bold>raso. </bold> Phusīyatīti <bold>phoṭṭhabbaṃ.</bold> Attano sabhāvaṃ dhārentīti <bold>dhammā.</bold> Sabbāni pana āyānaṃ tananādiatthena <bold>āyatanāni. </bold> Ayamettha saṅkhepo, vitthāro pana <bold>visuddhimaggasaṃvaṇṇanāyaṃ</bold> (visuddhi. 2.510, 511, 512; visuddhi. ṭī. 2.510) vuttanayeneva veditabbo.</paragraph>
<paragraph line="145"><bold>Cakkhuñca</bold><pageBreak edition="V" number="2.0297" /><bold>pajānātī</bold>ti (dī. ni. 2.384; ma. ni. 1.117) ettha <bold>cakkhu</bold> nāma pasādacakkhu, na sasambhāracakkhu, nāpi dibbacakkhuādikanti āha <bold>cakkhupasāda</bold>nti. Yaṃ sandhāya vuttaṃ ‘‘yaṃ cakkhu catunnaṃ mahābhūtānaṃ upādāya pasādo’’ti. (Dha. sa. 596) <bold>ca</bold>-saddo vakkhamānatthasamuccayattho. <bold>Yāthāvasarasalakkhaṇavasenā</bold>ti aviparītassa attano rasassa ceva lakkhaṇassa ca vasena, rūpesu āviñchanakiccassa ceva rūpābhighātārahabhūtapasādalakkhaṇassa ca daṭṭhukāmatānidānakammasamuṭṭhānabhūtapasādalakkhaṇassa ca vasenāti attho. Atha vā <bold>yāthāvasarasalakkhaṇavasenā</bold>ti yāthāvasarasavasena ceva lakkhaṇavasena ca, <bold>yāthāvasaraso</bold>ti <pageBreak edition="P" number="2.0406" /> ca aviparītasabhāvo veditabbo. So hi rasīyati aviraddhapaṭivedhavasena assādīyati ramīyatīti ‘‘raso’’ti vuccati, tasmā salakkhaṇavasenāti vuttaṃ hoti. <bold>Lakkhaṇavasenā</bold>ti aniccādisāmaññalakkhaṇavasena.</paragraph>
<paragraph line="146">‘‘Cakkhuñca paṭicca rūpe ca uppajjati cakkhuviññāṇa’’ntiādīsu (ma. ni. 1.204, 400; ma. ni. 3.421, 425, 426; saṃ. ni. 2.43, 45; 2.4.60) samuditāniyeva rūpāyatanāni cakkhuviññāṇuppattihetu, na visuṃ visunti imassa atthassa jotanatthaṃ ‘‘rūpe cā’’ti puthuvacanaggahaṇaṃ, tāya eva ca desanāgatiyā kāmaṃ idhāpi ‘‘rūpe ca pajānātī’’ti vuttaṃ, rūpabhāvasāmaññena pana sabbaṃ ekajjhaṃ gahetvā <bold>bahiddhā catusamuṭṭhānikarūpañcā</bold>ti ekavacanavasena attho. <bold>Sarasalakkhaṇa vasenā</bold>ti cakkhuviññāṇassa visayabhāvakiccassa vasena ceva cakkhupaṭihananalakkhaṇassa vasena cāti yojetabbaṃ.</paragraph>
<paragraph line="147"><bold>Ubhayaṃ paṭiccā</bold>ti cakkhuṃ upanissayapaccayavasena paccayabhūtaṃ, rūpe ārammaṇādhipatiārammaṇūpanissayavasena paccayabhūte ca paṭicca. Kāmaṃ ayaṃ suttantasaṃvaṇṇanā, nippariyāyakathā nāma abhidhammasannissitā evāti abhidhammanayeneva saṃyojanāni dassento <bold>‘‘kāmarāga…pe… avijjāsaṃyojana’’</bold>nti <pageBreak edition="M" number="2.0322" /> āha. Tattha kāmesu rāgo, kāmo ca so rāgo cāti vā <bold>kāmarāgo.</bold> So eva bandhanaṭṭhena <bold>saṃyojanaṃ.</bold> Ayañhi yassa saṃvijjati, taṃ puggalaṃ vaṭṭasmiṃ saṃyojeti bandhati iti dukkhena sattaṃ, bhavādike vā bhavantarādīhi, kammunā vā vipākaṃ saṃyojeti bandhatīti <bold>saṃyojanaṃ. </bold> Evaṃ paṭighasaṃyojaṃādīnampi yathārahamattho vattabbo. <bold>Sarasalakkhaṇavasenā</bold>ti ettha pana sattassa vaṭṭato anissajjanasaṅkhātassa attano kiccassa ceva yathāvuttabandhanasaṅkhātassa lakkhaṇassa ca vasenāti yojetabbaṃ.</paragraph>
<paragraph line="148">Bhavassādadiṭṭhissādanivattanatthaṃ <pageBreak edition="P" number="2.0407" /><bold>kāmassāda</bold>ggahaṇaṃ. <bold>Assādayato</bold>ti abhiramantassa. <bold>Abhinandato</bold>ti <pageBreak edition="V" number="2.0298" /> sappītikataṇhāvasena nandantassa. Padadvayenāpi balavato kāmarāgassa paccayabhūtā kāmarāguppatti vuttā. Esa nayo sesesupi. <bold>Aniṭṭhārammaṇe</bold>ti ettha ‘‘āpāthagate’’ti vibhattivipariṇāmanavasena ‘‘āpāthagata’’nti padaṃ ānetvā sambandhitabbaṃ. <bold>Etaṃ ārammaṇa</bold>nti etaṃ evaṃsukhumaṃ evaṃdubbibhāgaṃ ārammaṇaṃ. <bold>‘‘Niccaṃ dhuva’’</bold>nti idaṃ nidassanamattaṃ. ‘‘Ucchijjissati vinassissatīti gaṇhato’’ti evamādīnampi saṅgaho icchitabbo. Paṭhamāya sakkāyadiṭṭhiyā anurodhavasena <bold>‘‘satto nu kho’’</bold>ti, itarāya anurodhavasena <bold>‘‘sattassa nu kho’’</bold>ti <bold>vicikicchato.</bold> Attattaniyādigāhānugatā hi vicikicchā diṭṭhiyā asati abhāvato. <bold>Bhavaṃ patthentassā</bold>ti ‘‘īdise sampattibhave yasmā amhākaṃ idaṃ iṭṭhaṃ rūpārammaṇaṃ sulabhaṃ jātaṃ, tasmā āyatimpi ediso, ito vā uttaritaro sampattibhavo bhaveyyā’’ti bhavaṃ nikāmentassa. <bold>Evarūpa</bold>nti evarūpaṃ rūpaṃ. Taṃsadise hi tabbohāravasenevaṃ vuttaṃ. Bhavati hi taṃsadisesu tabbohāro yathā ‘‘sā eva tittirī, tāni eva osadhānī’’ti. <bold>Usūyato</bold>ti usūyaṃ issaṃ uppādayato. <bold>Aññassa maccharāyato</bold>ti aññena asādhāraṇabhāvakaraṇena macchariyaṃ karoto. <bold>Sabbeheva</bold> yathāvuttehi navahi saṃyojanehi.</paragraph>
<paragraph line="149"><bold>Tañca kāraṇa</bold>nti subhanimittapaṭighanimittādivibhāgaṃ iṭṭhāniṭṭhādirūpārammaṇañceva tajjāyonisomanasikārañcāti <pageBreak edition="P" number="2.0408" /> tassa tassa saṃyojanassa kāraṇaṃ. Avikkhambhitāsamūhatabhūmiladdhuppannaṃ taṃ sandhāya <bold>‘‘appahīnaṭṭhena uppannassā’’</bold>ti vuttaṃ. Vattamānuppannatā samudācāraggahaṇeneva gahitā. <bold>Yena kāraṇenā</bold>ti yena vipassanāsamathabhāvanāsaṅkhātena kāraṇena <pageBreak edition="M" number="2.0323" />. Tañhi tassa tadaṅgavasena ceva vikkhambhanavasena ca pahānakāraṇaṃ. Issāmacchariyānaṃ apāyagamanīyatāya paṭhamamaggavajjhatā vuttā. Yadi evaṃ ‘‘tiṇṇaṃ saṃyojanānaṃ parikkhayā sotāpanno hotī’’ti (a. ni. 4.241) suttapadaṃ kathanti? Taṃ suttantapariyāyena vuttaṃ. Yathānulomasāsanā hi suttantadesanā, ayaṃ pana abhidhammanayena saṃvaṇṇanāti nāyaṃ dosoti. <bold>Oḷārikassā</bold>ti thūlassa, yato abhiṇhasamuppattipariyuṭṭhānatibbatāva hoti. <bold>Aṇusahagatassā</bold>ti vuttappakārābhāvena aṇubhāvaṃ sukhumabhāvaṃ gatassa. Uddhaccasaṃyojanassapettha anuppādo vuttoyevāti daṭṭhabbo yathāvuttasaṃyojanehi avinābhāvato. Ekatthatāya sotādīnaṃ sabhāvasarasalakkhaṇavasena pajānanā, tappaccayānaṃ saṃyojanānaṃ uppādādipajānanā ca vuttanayeneva veditabbāti dassento <bold>‘‘eseva nayo’’</bold>ti atidisati.</paragraph>
<paragraph line="150"><bold>Attano vā dhammesū</bold>ti attano ajjhattikāyatanadhammesu, attano ubhayadhammesu vā. Imasmiṃ pakkhe <bold>ajjhattikāyatanapariggaṇhanenā</bold>ti ajjhattikāyatanapariggaṇhanamukhenāti attho. Evañca <pageBreak edition="V" number="2.0299" /> anavasesato saparasantānesu āyatanānaṃ pariggaho siddho hoti. <bold>Parassa</bold><pageBreak edition="P" number="2.0409" /><bold>vā dhammesū</bold>ti etthāpi eseva nayo. <bold>Rūpāyatanassā</bold>ti aḍḍhekādasappabhedassa rūpasabhāvassa āyatanassa rūpakkhandhe ‘‘vuttanayena nīharitabbo’’ti ānetvā sambandhitabbaṃ. <bold>Sesakkhandhesū</bold>ti vedanāsaññāsaṅkhārakkhandhesu. <bold>Vuttanayenā</bold>ti iminā atidesena rūpakkhandhe ‘‘āhārasamudayā’’ti viññāṇakkhandhe ‘‘nāmarūpasamudayā’’ti sesakhandhesu ‘‘phassasamudayā’’ti imaṃ visesaṃ vibhāveti, itaraṃ pana sabbattha samānanti khandhapabbe viya āyatanapabbepi lokuttaranivattanaṃ pāḷiyaṃ gahitaṃ natthīti vuttaṃ <bold>‘‘lokuttaradhammā na gahetabbā’’</bold>ti. Sesaṃ vuttanayameva.</paragraph>
<centered line="151">Āyatanapabbavaṇṇanā niṭṭhitā.</centered>
<subhead line="152">Bojjhaṅgapabbavaṇṇanā</subhead>
<paragraph line="153" number="385"><bold>Bujjhanakasattassā</bold>ti kilesaniddāya paṭibujjhanakasattassa, ariyasaccānaṃ vā paṭivijjhanakasattassa. <bold>Aṅgesū</bold>ti kāraṇesu, avayavesu vā <pageBreak edition="M" number="2.0324" />. Udayavayañāṇuppattito paṭṭhāya sambodhipaṭipadāyaṃ ṭhito nāma hotīti āha <bold>‘‘āraddhavipassakato paṭṭhāya yogāvacaroti sambodhī’’</bold>ti. Suttantadesanā nāma pariyāyakathā, ayañca satipaṭṭhānadesanā lokiyamaggavasena pavattāti vuttaṃ ‘‘yogāvacaroti sambodhī’’ti, aññathā ‘‘ariyasāvako’’ti vadeyya.</paragraph>
<paragraph line="154"><bold>‘‘Satisambojjhaṅgaṭṭhānīyā’’</bold>ti padassa attho ‘‘vicikicchāṭṭhānīyā’’ti ettha vuttanayena veditabbo. <bold>Ta</bold>nti yonisomanasikāraṃ. <bold>Tatthā</bold>ti satiyaṃ, nipphādetabbe cetaṃ bhummaṃ.</paragraph>
<paragraph line="155">Sati ca sampajaññañca <bold>satisampajaññaṃ.</bold> Atha vā satippadhānaṃ abhikkantādisātthakabhāvapariggaṇhanañāṇaṃ <bold>satisampajaññaṃ. </bold> Taṃ sabbattha satokārībhāvāvahattā satisambojjhaṅgassa uppādāya hoti. Yathā paccanīkadhammappahānaṃ, anurūpadhammasevanā ca anuppannānaṃ kusalānaṃ dhammānaṃ uppādāya hoti, evaṃ satirahitapuggalavivajjanā, satokārīpuggalasevanā, tattha ca yuttappayuttatā satisambojjhaṅgassa uppādāya hotīti imamatthaṃ dasseti <bold>‘‘satisampajañña’’</bold>ntiādinā. <bold>Tissadattatthero</bold> nāma, yo bodhimaṇḍe <pageBreak edition="P" number="2.0410" /> suvaṇṇasalākaṃ gahetvā <pageBreak edition="V" number="2.0300" /> ‘‘aṭṭhārasasu bhāsāsu katarabhāsāya dhammaṃ kathemī’’ti parisaṃ pavāresi. <bold>Abhayatthero</bold>ti dattābhayattheramāha.</paragraph>
<paragraph line="156">Dhammānaṃ, dhammesu vā vicayo <bold>dhammavicayo,</bold> so eva sambojjhaṅgo, tassa <bold>dhammavicayasambojjhaṅgassa. ‘‘Kusalākusalā dhammā’’</bold>tiādīsu yaṃ vattabbaṃ, taṃ heṭṭhā vuttanayameva. Tattha <bold>yonisomanasikārabahulīkāro</bold>ti kusalādīnaṃ taṃtaṃsabhāvasarasalakkhaṇaādikassa yāthāvato avabujjhanavasena uppanno ñāṇasampayuttacittuppādo. So hi aviparītamanasikāratāya ‘‘yonisomanasikāro’’ti vutto, tadābhogatāya āvajjanāpi taggatikā eva, tassa abhiṇhaṃ pavattanaṃ bahulīkāro. <bold>Bhiyyobhāvāyā</bold>ti punappunaṃ bhāvāya. <bold>Vepullāyā</bold>ti vipulabhāvāya. <bold>Pāripūriyā</bold>ti paribrūhanāya.</paragraph>
<paragraph line="157"><bold>Paripucchakatā</bold>ti pariyogāhetvā pucchakabhāvo. Ācariye payirupāsitvā pañcapi nikāye saha aṭṭhakathāya pariyogāhetvā yaṃ yaṃ tattha gaṇṭhiṭṭhānabhūtaṃ, taṃ taṃ ‘‘idaṃ bhante kathaṃ, imassa ko attho’’ti khandhāyatanādiatthaṃ <pageBreak edition="M" number="2.0325" /> pucchantassa dhammavicayasambojjhaṅgo uppajjati. Tenāha <bold>‘‘khandhadhātu…pe… bahulatā’’</bold>ti. <bold>Vatthūnaṃ visadabhāvakaraṇa</bold>nti ettha cittacetasikānaṃ pavattiṭṭhānabhāvato sarīraṃ, tappaṭibaddhāni cīvarāni ca ‘‘vatthūnī’’ti adhippetāni, tāni yathā cittassa sukhāvahāni honti, tathā karaṇaṃ tesaṃ visadabhāvakaraṇaṃ. Tena vuttaṃ <bold>‘‘ajjhattikabāhirāna’’</bold>ntiādi. <bold>Ussannadosa</bold>nti vātādiussannadosaṃ. <bold>Sedamalamakkhita</bold>nti sedena ceva jallikāsaṅkhātena sarīramalena ca makkhitaṃ. <bold>Ca</bold>-saddena aññampi sarīrassa, cittassa ca pīḷāvahaṃ <pageBreak edition="P" number="2.0411" /> saṅgaṇhāti. <bold>Senāsanaṃ vā</bold>ti <bold>vā</bold>-saddena pattādīnaṃ saṅgaho daṭṭhabbo. <bold>Avisade</bold> sati, visayabhūte vā. Kathaṃ bhāvanamanuyuttassa tāni visayo? Antarantarā pavattanakacittuppādavasenevaṃ vuttaṃ. Te hi cittuppādā cittekaggatāya aparisuddhabhāvāya saṃvattanti. <bold>Cittacetasikesu</bold> nissayādipaccayabhūtesu. <bold>Ñāṇampī</bold>ti <bold>pi</bold>-saddo sampiṇḍanattho, tena na kevalaṃ taṃ vatthuyeva, atha kho tasmiṃ aparisuddhe ñāṇampi aparisuddhaṃ hotīti nissayāparisuddhiyā taṃnissitāparisuddhi viya visayassa aparisuddhatāya visayino aparisuddhiṃ dasseti.</paragraph>
<paragraph line="158"><bold>Samabhāvakaraṇa</bold>nti kiccato anūnādhikabhāvakaraṇaṃ. Saddheyyavatthusmiṃ paccayavasena adhimokkhakiccassa paṭutarabhāvena, paññāya avisadatāya, vīriyādīnañca sithilatādinā saddhindriyaṃ balavaṃ hoti. Tenāha <bold>‘‘itarāni mandānī’’</bold>ti. <bold>Tato</bold>ti tasmā saddhindriyassa balavabhāvato <pageBreak edition="V" number="2.0301" />, itaresañca mandattā. Kosajjapakkhe patituṃ adatvā sampayuttadhammānaṃ paggaṇhanaṃ anubalappadānaṃ <bold>paggaho,</bold> paggahova kiccaṃ <bold>paggahakiccaṃ,</bold> ‘‘kātuṃ na sakkotī’’ti ānetvā sambandhitabbaṃ. Ārammaṇaṃ upagantvā ṭhānaṃ, anissajjanaṃ vā <bold>upaṭṭhānaṃ.</bold> Vikkhepapaṭikkhepo, yena vā sampayuttā avikkhittā honti, so <bold>avikkhepo.</bold> Rūpagataṃ viya cakkhunā yena yāthāvato visayasabhāvaṃ passati, taṃ <bold>dassanakiccaṃ. Kātuṃ na sakkoti</bold> balavatā saddhindriyena abhibhūtattā. Sahajātadhammesu hi indaṭṭhaṃ kārentānaṃ sahapavattamānānaṃ dhammānaṃ ekarasatāvaseneva atthasiddhi, na aññathā. <bold>Tasmā</bold>ti vuttamevatthaṃ kāraṇabhāvena paccāmasati. <bold>Ta</bold>nti saddhindriyaṃ <pageBreak edition="P" number="2.0412" />. <bold>Dhammasabhāvapaccavekkhaṇenā</bold>ti yassa saddheyyassa vatthuno uḷāratādiguṇe adhimuccanassa sātisayappavattiyā saddhindriyaṃ <pageBreak edition="M" number="2.0326" /> balavaṃ jātaṃ, tassa paccayapaccayuppannatādivibhāgato yāthāvato vīmaṃsanena. Evañhi evaṃdhammatānayena sabhāvasarasato pariggayhamāne savipphāro adhimokkho na hoti ‘‘ayaṃ imesaṃ dhammānaṃ sabhāvo’’ti parijānanavasena paññābyāpārassa sātisayattā. Dhuriyadhammesu hi yathā saddhāya balavabhāve paññāya mandabhāvo hoti, evaṃ paññāya balavabhāve saddhāya mandabhāvo hotīti. Tena vuttaṃ <bold>‘‘taṃ dhammasabhāvapaccavekkhaṇena vā, yathā vā manasikaroto balavaṃ jātaṃ, tathā amanasikārena hāpetabba’’</bold>nti. <bold>Tathā amanasikārenā</bold>ti yenākārena bhāvanaṃ anuyuñjantassa saddhindriyaṃ balavaṃ jātaṃ, tenākārena bhāvanāya ananuyuñjanatoti vuttaṃ hoti. Idha duvidhena saddhindriyassa balavabhāvo attano vā paccayavisesena kiccuttariyato, vīriyādīnaṃ vā mandakiccatāya. Tattha paṭhamavikappe hāpanavidhi dassito. Dutiyakappe pana yathā manasi karoto vīriyādīnaṃ mandakiccatāya saddhindriyaṃ balavaṃ jātaṃ, tathā amanasikārena, vīriyādīnaṃ paṭukiccabhāvāvahena manasikārena saddhindriyaṃ tehi samarasaṃ karontena hāpetabbaṃ. Iminā nayena sesindriyesupi hāpanavidhi veditabbo.</paragraph>
<paragraph line="159"><bold>Vakkalittheravatthū</bold>ti. So hi āyasmā saddhādhimuttatāya katādhikāro satthu rūpakāyadassanappasuto eva hutvā viharanto satthārā ‘‘kiṃ te vakkali iminā pūtikāyena diṭṭhena, yo kho vakkali dhammaṃ passati, so maṃ passatī’’tiādinā (saṃ. ni. 3.87; dī. ni. aṭṭha. 1.paṭhamamahāsaṅgītikathā; a. ni. aṭṭha. 1.1.208; dha. pa. aṭṭha. 2.380; paṭi. ma. aṭṭha. 2.2.130; dha. sa. aṭṭha. 1007; theragā. aṭṭha. 2.vakkalittheragāthāvaṇṇanā) ovaditvā kammaṭṭhāne niyojitopi taṃ ananuyuñjanto <pageBreak edition="P" number="2.0413" /> paṇāmito attānaṃ vinipātetuṃ papātaṭṭhānaṃ abhiruhi, atha naṃ satthā yathānisinnova obhāsaṃ vissajjanena attānaṃ dassetvā –</paragraph>
<gatha1 line="160">‘‘Pāmojjabahulo <pageBreak edition="V" number="2.0302" /> bhikkhu, pasanno buddhasāsane;</gatha1>
<gathalast line="161">Adhigacche padaṃ santaṃ, saṅkhārūpasamaṃ sukha’’nti. (dha. pa. 381) –</gathalast>
<paragraph line="162">Gāthaṃ vatvā ‘‘ehi vakkalī’’ti āha. So tena amateneva abhisitto haṭṭhatuṭṭho hutvā vipassanaṃ paṭṭhapesi. Saddhāya balavabhāvato vipassanāvīthiṃ na otarati, taṃ ñatvā bhagavā tassa indriyasamattapaṭipādanāya kammaṭṭhānaṃ sodhetvā adāsi. So satthārā dinnanaye <pageBreak edition="M" number="2.0327" /> ṭhatvā vipassanaṃ ussukkāpetvā maggappaṭipāṭiyā arahattaṃ pāpuṇi. Tenetaṃ vuttaṃ ‘‘vakkalittheravatthu cettha nidassana’’nti. <bold>Etthā</bold>ti saddhindriyassa adhimattabhāve sesindriyānaṃ sakiccākaraṇe.</paragraph>
<paragraph line="163"><bold>Itarakiccabheda</bold>nti upaṭṭhānādikiccavisesaṃ. <bold>Passaddhādī</bold>ti <bold>ādi</bold>-saddena samādhiupekkhāsambojjhaṅgānaṃ saṅgaho daṭṭhabbo. <bold>Hāpetabba</bold>nti yathā saddhindriyassa balavabhāvo dhammasabhāvapaccavekkhaṇena hāyati, evaṃ vīriyindriyassa adhimattatā passaddhiādibhāvanāya hāyati samādhipakkhiyattā tassā. Tathā hi samādhindriyassa adhimattataṃ kosajjapātato rakkhantī vīriyādibhāvanā viya vīriyindriyassa adhimattataṃ uddhaccapātato rakkhantī ekaṃsato hāpeti. Tena vuttaṃ <bold>‘‘passaddhaādibhāvanāya hāpetabba’’</bold>nti. <bold>Soṇattherassa vatthū</bold>ti sukumārasoṇattherassa vatthu. (Mahāva. 242; a. ni. aṭṭha. 1.1.205) so hi āyasmā satthu santike kammaṭṭhānaṃ gahetvā sītavane viharanto ‘‘mama sarīraṃ sukhumālaṃ, na ca sakkā sukheneva sukhaṃ adhigantuṃ, kilametvāpi samaṇadhammo kātabbo’’ti taṃ ṭhānacaṅkamameva adhiṭṭhāya padhānaṃ anuyuñjanto pādatalesu phoṭesu uṭṭhitesupi vedanaṃ ajjhupekkhitvā daḷhaṃ vīriyaṃ karonto accāraddhavīriyatāya visesaṃ nibbattetuṃ nāsakkhi. Satthā tattha gantvā vīṇūpamovādena <pageBreak edition="P" number="2.0414" /> ovaditvā vīriyasamatāyojanavīthiṃ dassento kammaṭṭhānaṃ sodhetvā gijjhakūṭaṃ gato. Theropi satthārā dinnanayena vīriyasamataṃ yojetvā bhāvento vipassanaṃ ussukkāpetvā arahatte patiṭṭhāsi. Tena vuttaṃ <bold>‘‘soṇattherassa vatthu dassetabba’’</bold>nti. <bold>Sesesupī</bold>ti satisamādhipaññindriyesupi.</paragraph>
<paragraph line="164"><bold>Samata</bold>nti saddhāpaññānaṃ aññamaññaṃ anūnānadhikabhāvaṃ, tathā samādhivīriyānaṃ. Yathā hi saddhāpaññānaṃ visuṃ visuṃ dhuriyadhammabhūtānaṃ kiccato aññamaññaṃ nātivattanaṃ visesato icchitabbaṃ, yato nesaṃ samadhuratāya appanā sampajjati, evaṃ samādhivīriyānaṃ kosajjuddhaccapakkhikānaṃ samarasatāya sati aññamaññūpatthambhanato sampayuttadhammānaṃ antadvayapātābhāvena sammadeva appanā ijjhati. <bold>‘‘Balavasaddho’’</bold>tiādi byatirekamukhena vuttasseva <pageBreak edition="V" number="2.0303" /> atthassa samatthanaṃ. Tassattho yo balavatiyā saddhāya samannāgato avisadañāṇo, so mudhappasanno hoti, na aveccappasanno. Tathā hi <bold>avatthusmiṃ pasīdati</bold> seyyathāpi titthiyasāvakā. <bold>Kerāṭikapakkha</bold>nti <pageBreak edition="M" number="2.0328" /> sāṭheyyapakkhaṃ <bold>bhajati.</bold> Saddhāhīnāya paññāya atidhāvanto ‘‘deyyavatthupariccāgena vinā cittuppādamattenapi dānamayaṃ puññaṃ hotī’’tiādīni parikappeti hetupatirūpakehi vañcito, evaṃbhūto ca sukkhatakkaviluttacitto paṇḍitānaṃ vacanaṃ nādiyati saññattiṃ na gacchati. Tenāha <bold>‘‘bhesajjasamuṭṭhito viya rogo atekiccho hotī’’</bold>ti. Yathā cettha saddhāpaññānaṃ aññamaññaṃ visamabhāvo na atthāvaho, anatthāvahova, evaṃ, samādhivīriyānaṃ aññamaññaṃ visamabhāvo na atthāvaho, anatthāvahova, tathā na avikkhepāvaho, vikkhepāvahovāti. <bold>Kosajjaṃ abhibhavati,</bold> tena appanaṃ na pāpuṇātīti adhippāyo. <bold>Uddhaccaṃ abhibhavatī</bold>ti etthāpi eseva nayo. <bold>Tadubhaya</bold>nti saddhāpaññādvayaṃ, samādhivīriyadvayañca. <bold>Samaṃ kātabba</bold>nti samarasaṃ kātabbaṃ <pageBreak edition="P" number="2.0415" />.</paragraph>
<paragraph line="165"><bold>Samādhikammikassā</bold>ti samathakammaṭṭhānikassa. <bold>Eva</bold>nti evaṃ sante, saddhāya thokaṃ balavabhāve satīti attho. <bold>Saddahanto</bold>ti ‘‘pathavī pathavīti manasikaraṇamattena kathaṃ jhānuppattī’’ti acintetvā ‘‘addhā sammāsambuddhena vuttavidhi ijjhissatī’’ti saddahanto saddhaṃ janento. <bold>Okappento</bold>ti ārammaṇaṃ anupavisitvā viya adhimuccanavasena avakappento pakkhandanto. <bold>Ekaggatā balavatī vaṭṭati</bold> samādhippadhānattā jhānassa. <bold>Ubhinna</bold>nti samādhipaññānaṃ. Samādhikammikassa samādhino adhimattatāya paññāya adhimattatāpi icchitabbāti āha <bold>‘‘samatāyapī’’</bold>ti, samabhāvenāpīti attho. <bold>Appanā</bold>ti lokiyappanā. Tathā hi <bold>‘‘hotiyevā’’</bold>ti sāsaṅkaṃ vadati. Lokuttarappanā pana tesaṃ samabhāveneva icchitā. Yathāha ‘‘samathavipassanaṃ yuganandhaṃ bhāvetī’’ti (a. ni. 4.170; paṭi. ma. 2.5).</paragraph>
<paragraph line="166">Yadi visesato saddhāpaññānaṃ, samādhivīriyānañca samatāva icchitā, kathaṃ satīti āha <bold>‘‘sati pana sabbattha balavatī vaṭṭatī’’</bold>ti. <bold>Sabbatthā</bold>ti līnuddhaccapakkhikesu pañcasu indriyesu. Uddhaccapakkhikekadese gaṇhanto <bold>‘‘saddhāvīriyapaññāna’’</bold>nti āha. Aññathā pīti ca gahetabbā siyā. Tathā hi <bold>‘‘kosajjapakkhikena samādhinā’’</bold> icceva vuttaṃ, na ‘‘passaddhisamādhiupekkhāhī’’ti. <bold>Sā</bold>ti sati. Sabbesu rājakammesu niyutto <bold>sabbakammiko. Tenā</bold>ti tena sabbattha icchitabbaṭṭhena kāraṇena. <bold>Āha</bold> aṭṭhakathāyaṃ. Sabbattha niyuttā <bold>sabbatthikā</bold> sabbattha līne, uddhate ca citte icchitabbattā, sabbe <pageBreak edition="M" number="2.0329" /> vā līne, uddhate ca citte bhāvetabbā bojjhaṅgā <pageBreak edition="V" number="2.0304" /> atthikā etāyāti <bold>sabbatthikā. Citta</bold>nti kusalaṃ cittaṃ. Tassa hi sati paṭisaraṇaṃ <pageBreak edition="P" number="2.0416" /> parāyaṇaṃ appattassa pattiyā anadhigatassa adhigamāya. Tenāha <bold>‘‘ārakkhapaccupaṭṭhānā’’</bold>tiādi.</paragraph>
<paragraph line="167"><bold>Khandhādibhede anogāḷhapaññāna</bold>nti pariyattibāhusaccavasenapi khandhāyatanādīsu appatiṭṭhitabuddhīnaṃ. Bahussutasevanā hi sutamayañāṇāvahā. Taruṇavipassanāsamaṅgīpi bhāvanāmayañāṇe ṭhitattā ekaṃsato paññavā eva nāma hotīti āha <bold>‘‘samapaññāsa lakkhaṇapariggāhikāya udayabbayapaññāya samannāgatapuggalasevanā’’</bold>ti. Ñeyyadhammassa gambhīrabhāvavasena tapparicchedakañāṇassa gambhīrabhāvaggahaṇanti āha <bold>‘‘gambhīresu khandhādīsu pavattāya gambhīrapaññāyā’’</bold>ti. Tañhi ñeyyaṃ tādisāya paññāya caritabbato <bold>gambhīrañāṇacariyaṃ,</bold> tassā vā paññāya tattha pabhedato pavatti gambhīrañāṇacariyā, tassā paccavekkhaṇāti āha <bold>‘‘gambhīrapaññāya pabhedapaccavekkhaṇā’’</bold>ti. Yathā sativepullappatto nāma arahā eva, evaṃ paññāvepullappattotipi so evāti āha <bold>‘‘arahattamaggena bhāvanāpāripūrī hotī’’</bold>ti. Vīriyādīsupi eseva nayo.</paragraph>
<paragraph line="168">‘‘Tattaṃ ayokhilaṃ hatthe gamentī’’tiādinā (ma. ni. 3.250, 267; a. ni. 3.36) vuttapañcavidhabandhanakammakāraṇā niraye nibbattasattassa yebhuyyena sabbapaṭhamaṃ karontīti, devadūtasuttādīsu tassa ādito vuttattā ca āha <bold>‘‘pañcavidhabandhanakammakāraṇato paṭṭhāyā’’</bold>ti. <bold>Sakaṭavahanādikāle</bold>ti <bold>ādi</bold>-saddena tadaññamanussehi, tiracchānehi ca vibādhiyamānakālaṃ saṅgaṇhāti. <bold>‘‘Ekaṃ buddhantara’’</bold>nti idaṃ aparāparaṃ petesu eva uppajjanakasattavasena vuttaṃ, ekaccānaṃ vā petānaṃ ekaccatiracchānānaṃ <pageBreak edition="P" number="2.0417" /> viya tathā dīghāyukatāpi siyāti tathā vuttaṃ. Tathā hi ‘‘kālo nāgarājā catunnaṃ buddhānaṃ sammukhībhāvaṃ labhitvā ṭhito metteyyassapi bhagavato sammukhībhāvaṃ labhissatī’’ti vadanti, yaṃ tassa kappāyukatā vuttā.</paragraph>
<paragraph line="169"><bold>Ānisaṃsadassāvino</bold>ti ‘‘vīriyāyatto eva sabbo lokuttaro, lokiyo ca visesādhigamo’’ti evaṃ vīriye ānisaṃsadassanasīlassa. <bold>Gamanavīthi</bold>nti sapubbabhāgaṃ nibbānagāminiṃ paṭipadaṃ, saha vipassanāya ariyamaggapaṭipāṭi <pageBreak edition="M" number="2.0330" />, sattavisuddhiparamparā vā. Sā hi bhikkhuno vaṭṭaniyyānāya gantabbā paṭipadāti katvā <bold>gamanavīthi</bold> nāma. <bold>Kāyadaḷhībahulo</bold>ti yathā tathā kāyassa daḷhīkammappasuto. <bold>Piṇḍa</bold>nti raṭṭhapiṇḍaṃ. Paccayadāyakānaṃ attani kārassa attano <pageBreak edition="V" number="2.0305" /> sammāpaṭipattiyā mahapphalabhāvassa karaṇena piṇḍassa bhikkhāya paṭipūjanā <bold>piṇḍāpacāyanaṃ.</bold></paragraph>
<paragraph line="170"><bold>Nīharanto</bold>ti pattathavikato nīharanto. <bold>Taṃ saddaṃ sutvā</bold>ti taṃ upāsikāya vacanaṃ attano vasanapaṇṇasāladvāre ṭhitova pañcābhiññatāya dibbasotena sutvā. Manussasampatti, dibbasampatti, nibbānasampattīti imā <bold>tisso sampattiyo. Dātuṃ sakkhissasī</bold>ti ‘‘tayi katena dānamayena, veyyāvaccamayena ca puññakammena khettavisesabhāvūpagamanena aparāparaṃ devamanussasampattiyo, ante nibbānasampattiñca dātuṃ sakkhissasī’’ti thero attānaṃ pucchati. <bold>Sitaṃ karonto vā</bold>ti ‘‘akiccheneva mayā vaṭṭadukkhaṃ samatikkanta’’nti paccavekkhaṇāvasāne sañjātapāmojjavasena sitaṃ karonto eva.</paragraph>
<paragraph line="171"><bold>Vippaṭipanna</bold>nti jātidhammakuladhammādilaṅghanena asammāpaṭipannaṃ. <bold>Evaṃ</bold> yathā asammāpaṭipanno putto tāya eva asammāpaṭipattiyā kulasantānato bāhiro hutvā pitu santikā dāyajjassa na bhāgī, <bold>evaṃ. Kusīto</bold>pi tena kusītabhāvena asammāpaṭipanno <pageBreak edition="P" number="2.0418" /> satthu santikā laddhabbaariyadhanadāyajjassa na bhāgī. <bold>Āraddhavīriyova labhati</bold> sammāpaṭipajjanato. Uppajjati vīriyasambojjhaṅgoti yojanā, evaṃ sabbattha.</paragraph>
<paragraph line="172"><bold>Mahā</bold>ti sīlādīhi guṇehi mahanto vipulo anaññasādhāraṇo. Taṃ panassa guṇamahattaṃ dasasahassilokadhātukampanena loke pākaṭanti dassento <bold>‘‘satthuno hī’’</bold>tiādimāha.</paragraph>
<paragraph line="173">Yasmā satthusāsane pabbajitassa pabbajjūpagamena sakyaputtassabhāvo sampajāyati, tasmā buddhaputtabhāvaṃ dassento <bold>‘‘asambhinnāyā’’</bold>tiādimāha.</paragraph>
<paragraph line="174">Alasānaṃ bhāvanāya nāmamattampi ajānantānaṃ kāyadaḷhībahulānaṃ yāvadatthaṃ bhuñjitvā seyyasukhādianuyuñjanakānaṃ tiracchānakathikānaṃ puggalānaṃ dūrato vajjanā <bold>kusītapuggalaparivajjanā.</bold> ‘‘Divasaṃ caṅkamena nisajjāyā’’tiādinā <pageBreak edition="M" number="2.0331" /> (ma. ni. 1.423; 3.65; saṃ. ni. 4.120; mahāni. 161) bhāvanāraddhavasena āraddhavīriyānaṃ daḷhaparakkamānaṃ kālena kālaṃ upasaṅkamanā <bold>āraddhavīriyapuggalasevanā.</bold> Tenāha <bold>‘‘kucchiṃ pūretvā’’</bold>tiādi. <bold>Visuddhimagge</bold> (visuddhi. 1.64) pana jātimahattapaccavekkhaṇā, sabrahmacārīmahattapaccavekkhaṇāti idaṃ dvayaṃ na gahitaṃ, thinamiddhavinodanatā, sammappadhānapaccavekkhaṇatāti <pageBreak edition="V" number="2.0306" /> idaṃ dvayaṃ gahitaṃ. Tattha ānisaṃsadassāvitāya eva <bold>sammappadhānapaccavekkhaṇā</bold> gahitā hoti lokiyalokuttaravisesādhigamassa vīriyāyattatādassanabhāvato. <bold>Thinamiddhavinodanaṃ</bold> tadadhimuttatāya eva gahitaṃ hoti, vīriyuppādane yuttappayuttassa thinamiddhavinodanaṃ atthasiddhameva. Tattha thinamiddhavinodanakusītapuggalaparivajjanaāraddhavīriyapuggalasevana- tadadhimuttatāpaṭipakkhavidhamanapaccayūpasaṃhāravasena, apāyabhayapaccavekkhaṇādayo samuttejanavasena vīriyasambojjhaṅgassa uppādakā daṭṭhabbā.</paragraph>
<paragraph line="175">Purimuppannā <pageBreak edition="P" number="2.0419" /> pīti parato uppajjanakapītiyā visesakāraṇasabhāgahetubhāvato <bold>‘‘pītiyeva pītisambojjhaṅgaṭṭhānīyā dhammā’’</bold>ti vuttā, tassā pana bahuso pavattiyā puthuttaṃ upādāya bahuvacananiddeso. Yathā sā uppajjati, evaṃ paṭipatti <bold>tassā uppādakamanasikāro.</bold></paragraph>
<paragraph line="176">‘‘Buddhānussatī’’tiādīsu vattabbaṃ <bold>visuddhimagge</bold> (visuddhi. 1.123) vuttanayeneva veditabbaṃ.</paragraph>
<paragraph line="177">Buddhānussatiyā upacārasamādhiniṭṭhattā vuttaṃ <bold>‘‘yāva upacārā’’</bold>ti. <bold>Sakalasarīraṃ pharamāno</bold>ti pītisamuṭṭhānehi paṇītarūpehi sakalasarīraṃ pharamāno. Dhammaguṇe anussarantassāpi yāva upacārā sakalasarīraṃ pharamāno pītisambojjhaṅgo uppajjatīti yojanā, evaṃ sesaanussatīsu. Pasādanīyasuttantapaccavekkhaṇāyañca yojetabbaṃ tassāpi vimuttāyatanabhāvena taggatikattā. Saṅkhārānaṃ sappadesavūpasamepi nippadesavūpasame viya tathā paññāya pavattito bhāvanāmanasikāro kilesavikkhambhanasamattho hutvā upacārasamādhiṃ āvahanto tathārūpapītisomanassasamannāgato pītisambojjhaṅgassa uppādāya hotīti āha <bold>‘‘samāpattiyā…pe… paccavekkhantassāpī’’</bold>ti. Tattha ‘‘vikkhambhitā kilesā’’ti pāṭho. Te hi na samudācarantīti. <bold>Iti</bold>-saddo kāraṇattho, yasmā na samudācaranti, tasmā taṃ nesaṃ asamudācāraṃ paccavekkhantassāti yojanā <pageBreak edition="M" number="2.0332" />. Na hi kilese paccavekkhantassa bojjhaṅguppatti yuttā. Pasādanīyesu ṭhānesu pasādasinehābhāvena thūsasamahadayatā lūkhatā, sā tattha ādaragāravākaraṇena viññāyatīti āha <bold>‘‘asakkaccakiriyāya saṃsūcitalūkhabhāve’’</bold>ti.</paragraph>
<paragraph line="178">Kāyacittadarathavūpasamalakkhaṇā passaddhi eva yathāvuttabodhiaṅgabhūto passaddhisambojjhaṅgo, tassa <bold>passaddhisambojjhaṅgassa</bold> evaṃ uppādo hotīti yojanā.</paragraph>
<paragraph line="179"><bold>Paṇītabhojanasevanatā</bold>ti <pageBreak edition="V" number="2.0307" /> paṇītasappāyabhojanaseva natā <pageBreak edition="P" number="2.0420" />. <bold>Utuiriyāpathasukha</bold>ggahaṇena sappāyautuiriyāpathaggahaṇaṃ daṭṭhabbaṃ. Tañhi tividhampi sappāyaṃ seviyamānaṃ kāyassa kallatāpādanavasena cittassa kallataṃ āvahantaṃ duvidhāyapi passaddhiyā kāraṇaṃ hoti. Ahetukaṃ sattesu labbhamānaṃ sukhadukkhanti ayameko anto, issarādivisamahetukanti pana ayaṃ dutiyo. Ete ubho ante anupagamma yathāsakaṃ kammunā hotīti ayaṃ majjhimā paṭipatti. Majjhatto payogo yassa so <bold>majjhattapayogo,</bold> tassa bhāvo <bold>majjhattapayogatā.</bold> Ayañhi pahāya sāraddhakāyataṃ passaddhakāyatāya kāraṇaṃ hontī passaddhidvayaṃ āvahati, eteneva sāraddhakāyapuggalaparivajjanapassaddhakāyapuggalasevanānaṃ tadāvahanatā saṃvaṇṇitāti daṭṭhabbaṃ.</paragraph>
<paragraph line="180">Yathāsamāhitākārasallakkhaṇavasena gayhamāno purimuppanno samatho eva <bold>samathanimittaṃ.</bold> Nānārammaṇe paribbhamanena vividhaṃ aggaṃ etassāti <bold>byaggo,</bold> vikkhepo. Tathā hi so anavaṭṭhānaraso, bhantatāpaccupaṭṭhāno ca vutto, ekaggatābhāvato byaggapaṭipakkhoti <bold>abyaggo,</bold> samādhi. So eva nimittanti pubbe viya vattabbaṃ. Tenāha <bold>‘‘avikkhepaṭṭhena ca abyagganimitta’’</bold>nti.</paragraph>
<paragraph line="181">Vatthuvisadakiriyā, indriyasamattapaṭipādanā ca paññāvahā vuttā, samādhānāvahāpi tā honti samādhānāvahabhāveneva paññāvahabhāvatoti vuttaṃ <bold>‘‘vatthuvisada…pe… veditabbā’’</bold>ti.</paragraph>
<paragraph line="182">Karaṇabhāvanākosallānaṃ avinābhāvato, rakkhanakosallassa ca taṃmūlakattā <bold>‘‘nimittakusalatā nāma kasiṇanimittassa uggahaṇakusalatā’’</bold><pageBreak edition="M" number="2.0333" /> icceva vuttaṃ. <bold>Kasiṇanimittassā</bold>ti ca nidassanamattaṃ daṭṭhabbaṃ. Asubhanimittassāpi hi yassa kassaci jhānuppattinimittassa uggahaṇakosallaṃ nimittakusalatā evāti. <bold>Atisithilavīriyatādīhī</bold>ti <bold>ādi</bold>-saddena paññāpayogamandataṃ <pageBreak edition="P" number="2.0421" />, pamodavekallañca saṅgaṇhāti. <bold>Tassa paggaṇhana</bold>nti tassa līnassa cittassa dhammavicayasambojjhaṅgādisamuṭṭhāpanena layāpattito samuddharaṇaṃ. Vuttañhetaṃ bhagavatā –</paragraph>
<indent line="183">‘‘Yasmiñca kho, bhikkhave, samaye līnaṃ cittaṃ hoti, kālo tasmiṃ samaye dhammavicayasambojjhaṅgassa bhāvanāya, kālo vīriyasambojjhaṅgassa bhāvanāya, kālo pītisambojjhaṅgassa bhāvanāya. Taṃ kissa hetu? Līnaṃ, bhikkhave, cittaṃ taṃ etehi dhammehi susamuṭṭhāpayaṃ hoti. Seyyathāpi, bhikkhave, puriso parittaṃ aggiṃ ujjālitukāmo assa, so tattha sukkhāni ceva tiṇāni pakkhipeyya, sukkhāni gomayāni <pageBreak edition="V" number="2.0308" /> pakkhipeyya, sukkhāni kaṭṭhāni pakkhipeyya, mukhavātañca dadeyya, na ca paṃsukena okireyya, bhabbo nu kho so puriso parittaṃ aggiṃ ujjālitunti. Evaṃ bhante’’ti (saṃ. ni. 5.234).</indent>
<paragraph line="184">Ettha ca yathāsakaṃ āhāravasena dhammavicayasambojjhaṅgādīnaṃ bhāvanāsamuṭṭhāpanāti veditabbā, sā anantaraṃ vibhāvitā eva. <bold>Āraddhavīriyatādīhī</bold>ti <bold>ādi</bold>-saddena paññāpayogabalavataṃ, pamodubbilāvanañca saṅgaṇhāti. <bold>Tassa niggaṇhana</bold>nti tassa uddhatassa cittassa samādhisambojjhaṅgādisamuṭṭhāpanena uddhatāpattito nisedhanaṃ. Vuttampi cetaṃ bhagavatā –</paragraph>
<indent line="185">‘‘Yasmiñca kho, bhikkhave, samaye uddhataṃ cittaṃ hoti, kālo tasmiṃ samaye passaddhisambojjhaṅgassa bhāvanāya, kālo samādhisambojjhaṅgassa bhāvanāya, kālo upekkhāsambojjhaṅgassa bhāvanāya. Taṃ kissa hetu? Uddhataṃ, bhikkhave, cittaṃ taṃ etehi dhammehi suvūpasamayaṃ hoti. Seyyathāpi, bhikkhave, puriso mahantaṃ aggikkhandhaṃ nibbāpetukāmo assa, so tattha allāni <pageBreak edition="P" number="2.0422" /> ceva tiṇāni…pe… paṃsukena ca okireyya, bhabbo nu kho so puriso mahantaṃ aggikkhandhaṃ nibbāpetunti. Evaṃ bhante’’ti (saṃ. ni. 5.234).</indent>
<paragraph line="186">Etthāpi <pageBreak edition="M" number="2.0334" /> yathāsakaṃ āhāravasena passaddhisambojjhaṅgādīnaṃ bhāvanāsamuṭṭhāpanāti veditabbā, tattha passaddhisambojjhaṅgassa bhāvanā vuttā eva. Samādhisambojjhaṅgassa anantaraṃ vakkhati. <bold>Paññāpayogamandatāyā</bold>ti paññābyāpārassa appabhāvena. Yathā hi dānaṃ alobhapadhānaṃ, sīlaṃ adosapadhānaṃ, evaṃ bhāvanā amohapadhānā. Tattha yadā paññā na balavatī hoti, tadā bhāvanā pubbenāparaṃ visesāvahā na hoti, anabhisaṅkhato viya āhāro purisassa yogino cittassa abhiruciṃ na janeti, tena taṃ nirassādaṃ hoti, tathā bhāvanāya sammadeva avīthipaṭipattiyā upasamasukhaṃ na vindati, tenāpi cittaṃ nirassādaṃ hoti. Tena vuttaṃ <bold>‘‘paññāpayoga…pe… nirassādaṃ hotī’’</bold>ti. Tassa saṃveguppādanaṃ, pasāduppādanañca tikicchananti taṃ dassento <bold>‘‘aṭṭha saṃvegavatthūnī’’</bold>tiādimāha. Tattha jātijarābyādhimaraṇāni yathārahaṃ sugatiyaṃ, duggatiyañca hontīti tadaññameva pañcavidhabandhanādikhuppipāsādi aññamaññaṃ vibādhanādihetukaṃ apāyadukkhaṃ daṭṭhabbaṃ, tayidaṃ sabbaṃ tesaṃ tesaṃ sattānaṃ paccuppannabhavanissitaṃ gahitanti atīte anāgate ca kāle vaṭṭamūlakadukkhāni visuṃ gahitāni. Ye pana sattā āhārūpajīvino, tattha ca uṭṭhānaphalūpajīvino, tesaṃ aññehi asādhāraṇaṃ <pageBreak edition="V" number="2.0309" /> jīvikādukkhaṃ aṭṭhamaṃ saṃvegavatthu gahitanti daṭṭhabbaṃ. <bold>Ayaṃ vuccati samaye sampahaṃsanā</bold>ti ayaṃ bhāvanācittassa sampahaṃsitabbasamaye vuttanayena saṃvegajananavasena ceva pasāduppādanavasena ca sammadeva pahaṃsanā, saṃvegajananapubbakapasāduppādanena tosanāti <pageBreak edition="P" number="2.0423" /> attho.</paragraph>
<paragraph line="187"><bold>Sammāpaṭipattiṃ āgammā</bold>ti līnuddhaccavirahena, samathavīthipaṭipattiyā ca sammā avisamaṃ sammadeva bhāvanāpaṭipattiṃ āgamma. <bold>‘‘Alīna’’</bold>ntiādīsu kosajjapakkhikānaṃ dhammānaṃ anadhimattatāya <bold>alīnaṃ,</bold> uddhaccapakkhikānaṃ anadhimattatāya <bold>anuddhataṃ,</bold> paññāpayogasampattiyā, upasamasukhādhigamena ca <bold>anirassādaṃ,</bold> tato eva <bold>ārammaṇe samappavattaṃ</bold><bold>samathavīthipaṭipannaṃ.</bold> Tattha alīnatāya paggahe, anuddhatatāya niggahe, anirassādatāya sampahaṃsane na byāpāraṃ āpajjati. Alīnānuddhatatā hi ārammaṇe samappavattaṃ, anirassādatāya samathavīthipaṭipannaṃ, samappavattiyā vā <bold>alīnaṃ anuddhataṃ.</bold> Samathavīthipaṭipattiyā <bold>anirassāda</bold>nti daṭṭhabbaṃ. <bold>Ayaṃ vuccati samaye ajjhupekkhanatā</bold>ti ayaṃ ajjhupekkhitabbasamaye bhāvanācittassa paggahaniggahasampahaṃsanesu abyāvaṭatāsaṅkhātaṃ <pageBreak edition="M" number="2.0335" /> paṭipakkhaṃ abhibhuyya pekkhanā vuccati. Paṭipakkhavikkhambhanato, vipassanāya adhiṭṭhānabhāvūpagamanato ca upacārajjhānampi samādhāna kiccanipphattiyā puggalassa samāhitabhāvasādhanaṃ evāti tattha samadhurabhāvenāha <bold>‘‘upacāraṃ vā appanaṃ vā’’</bold>ti.</paragraph>
<paragraph line="188"><bold>Upekkhāsambojjhaṅgaṭṭhānīyā dhammā</bold>ti ettha yaṃ vattabbaṃ, taṃ heṭṭhā vuttanayānusārena veditabbaṃ. Anurodhavirodhavippahānavasena majjhattabhāvo upekkhāsambojjhaṅgassa kāraṇaṃ tasmiṃ sati sijjhanato, asati ca asijjhanato. So ca majjhattabhāvo visayavasena duvidhoti āha <bold>‘‘sattamajjhattatā saṅkhāramajjhattatā’’</bold>ti. Tadubhaye ca virujjhanaṃ passaddhisambojjhaṅgabhāvanāya eva dūrīkatanti anurujjhanasseva pahānavidhiṃ dassetuṃ ‘‘sattamajjhattatā’’tiādi vuttaṃ. Tenāha <bold>‘‘sattasaṅkhārakelāyanapuggalaparivajjanatā’’</bold>ti. Upekkhāya hi visesato rāgo paṭipakkho. Tathā cāha ‘‘upekkhā rāgabahulassa <pageBreak edition="P" number="2.0424" /> visuddhimaggo’’ti (visuddhi. 1.267). <bold>Dvīhākārehī</bold>ti kammassakatāpaccavekkhaṇaṃ, attasuññatāpaccavekkhaṇanti imehi dvīhi kāraṇehi. <bold>Dvīhevā</bold>ti avadhāraṇaṃ saṅkhyāsamānatādassanatthaṃ. Saṅkhyā evettha samānā, na saṅkhyeyyaṃ sabbathā samānanti. <bold>Assāmikabhāvo</bold> anattaniyatā. Sati hi attani tassa kiñcanabhāvena cīvaraṃ, aññaṃ vā kiñci attaniyaṃ nāma siyā, so pana koci natthevāti adhippāyo. <bold>Anaddhaniya</bold>nti na addhānakkhamaṃ na ciraṭṭhāyi, ittaraṃ aniccanti attho. <bold>Tāvakālika</bold>nti tasseva vevacanaṃ.</paragraph>
<paragraph line="189"><bold>Mamāyatī</bold>ti mamattaṃ karoti ‘‘mamā’’ti taṇhāya pariggayha tiṭṭhati.</paragraph>
<paragraph line="190"><bold>Mamāyantā</bold>ti <pageBreak edition="V" number="2.0310" /> mānaṃ dabbaṃ karontā.</paragraph>
<paragraph line="191">Ayaṃ satipaṭṭhānadesanā pubbabhāgamaggavasena desitāti pubbabhāgiyabojjhaṅge sandhāyāha <bold>‘‘bojjhaṅgapariggāhikā sati dukkhasacca’’</bold>nti. Sesaṃ vuttanayattā suviññeyyameva.</paragraph>
<centered line="192">Bojjhaṅgapabbavaṇṇanā niṭṭhitā.</centered>
<centered line="193">Paṭhamabhāṇavāravaṇṇanā niṭṭhitā.</centered>
<subhead line="194">Catusaccapabbavaṇṇanā</subhead>
<paragraph line="195" number="386"><bold>Yathāsabhāvato</bold>ti <pageBreak edition="M" number="2.0336" /> aviparītasabhāvato. Bādhanakkhaṇato yo yo vā sabhāvo yathāsabhāvo, tato, ruppanādi kakkhaḷādisabhāvatoti attho. <bold>Janikaṃ samuṭṭhāpika</bold>nti pavattalakkhaṇassa dukkhassa janikaṃ nimittalakkhaṇassa samuṭṭhāpikaṃ. <bold>Purimataṇha</bold>nti yathāpariggahitassa dukkhassa nibbattito puretaraṃ siddhaṃ taṇhaṃ. Siddhe hi kāraṇe tassa phaluppatti. Ayaṃ dukkhasamudayoti pajānātīti yojanā. <bold>Ayaṃ dukkhanirodho</bold>ti etthāpi eseva nayo. <bold>Ubhinnaṃ appavatti</bold>nti dukkhaṃ, samudayo cāti dvinnaṃ appavattinimittaṃ, tadubhayaṃ na pavatti etāyāti <bold>appavatti,</bold> asaṅkhatā dhātu. Dukkhaṃ dukkhasaccaṃ <pageBreak edition="P" number="2.0425" /> parijānāti pariññābhisamayavasena paricchindatīti dukkhaparijānano, ariyamaggo, taṃ <bold>dukkhaparijānanaṃ.</bold> Sesapadadvayepi iminā nayena attho veditabbo.</paragraph>
<subhead line="196">Dukkhasaccaniddesavaṇṇanā</subhead>
<paragraph line="197" number="388"><bold>Evaṃ vuttā</bold>ti evaṃ uddesavasena vuttā. <bold>Sabbasattānaṃ pariyādānavacanaṃ</bold> byāpanicchāvasena āmeḍitaniddesabhāvato. <bold>Sattanikāye</bold>ti sattānaṃ nikāye, sattaghaṭe sattasamūheti attho. Devamanussādibhedāsu hi gatīsu bhummadevādikhattiyādihatthiādikhuppipāsikāditaṃtaṃjātivisiṭṭho sattasamūho sattanikāyo. Nippariyāyato khandhānaṃ paṭhamābhinibbatti jātīti katvā ‘‘jananaṃ jātī’’ti vatvā svāyaṃ uppādavikāro aparinipphanno <pageBreak edition="V" number="2.0311" /> yesu khandhesu icchitabbo, te teneva saddhiṃ dassetuṃ <bold>‘‘savikārāna’’</bold>ntiādi vuttaṃ. <bold>Savikārāna</bold>nti uppādasaṅkhātena vikārena savikārānaṃ. Jātiādīni hi tīṇi lakkhaṇāni dhammānaṃ vikāravisesāti. <bold>‘‘Upasaggamaṇḍitavevacana’’</bold>nti iminā kevalaṃ upasaggena padavaḍḍhanaṃ katanti dasseti. <bold>Anupaviṭṭhākārenā</bold>ti aṇḍakosaṃ, vatthikosañca ogāhanākārena. <bold>Nibbattisaṅkhātenā</bold>ti āyatanānaṃ pāripūrisaṃsiddhisaṅkhātena.</paragraph>
<paragraph line="198">Atha vā <bold>jananaṃ jātī</bold>ti aparipuṇṇāyatanaṃ jātimāha. <bold>Sañjātī</bold>ti sampuṇṇāyatanaṃ. Sampuṇṇā hi jāti sañjāti. <bold>Okkamanaṭṭhena okkantī</bold>ti aṇḍajajalābujavasena <pageBreak edition="M" number="2.0337" /> jāti. Te hi aṇḍakosaṃ, vatthikosañca okkamantā pavisantā viya paṭisandhiṃ gaṇhanti. <bold>Abhinibbattanaṭṭhena abhinibbattī</bold>ti saṃsedajaopapātikavasena. Te hi pākaṭā eva hutvā nibbattanti. Abhibyattā nibbatti <bold>abhinibbatti.</bold> ‘‘Jananaṃ jātī’’tiādi āyatanavasena, yonivasena ca dvīhi dvīhi padehi sabbasatte pariyādiyitvā jātiṃ dassetuṃ vuttaṃ. ‘‘Tesaṃ tesaṃ sattānaṃ…pe… abhinibbattī’’ti sattavasena vuttattā <bold>sammutikathā. Pātubhāvo</bold>ti ettha <bold>iti</bold>-saddo ādiattho, pakārattho vā, tena ‘‘āyatanānaṃ <pageBreak edition="P" number="2.0426" /> paṭilābho’’ti imassa padassa saṅgaho daṭṭhabbo. Ayampi hi paramatthakathāti. <bold>Ekavokārabhavādīsū</bold>ti ekacatupañcavokārabhavesu. <bold>Tasmiṃ</bold> khandhānaṃ pātubhāve <bold>sati. Āyatanānaṃ paṭilābho</bold>ti ekacatuvokārabhavesu dvinnaṃ dvinnaṃ āyatanānaṃ vasena, sesesu rūpadhātuyaṃ paṭisandhikkhaṇe uppajjamānānaṃ pañcannaṃ, kāmadhātuyaṃ vikalāvikalindriyānaṃ vasena sattannaṃ, navannaṃ, dasannaṃ, punadasannaṃ, ekādasannañca āyatanānaṃ vasena saṅgaho daṭṭhabbo. <bold>Pātubhavantāneva,</bold> na kutoci āgatāni. <bold>Paṭiladdhāni nāma honti</bold> sattasantānassa tassa saṃvijjamānattā. <bold>Āyatanānaṃ paṭilābho</bold>ti vā āyatanānaṃ attalābho veditabbo.</paragraph>
<paragraph line="199" number="389"><bold>Sabhāvaniddeso</bold>ti sarūpaniddeso. Sarūpañhetaṃ jiṇṇatāya, yadidaṃ ‘‘jarā’’ti, ‘‘vayohānīti vā. Jīraṇameva <bold>jīraṇatā,</bold> jīrantassa vā ākāro <bold>tā</bold>-saddena vuttoti āha <bold>‘‘ākārabhāvaniddeso’’</bold>ti. <bold>Khaṇḍitadantā khaṇḍitā nāma</bold> uttarapadalopena. Yassa vikārassa vasena satto ‘‘khaṇḍito’’ti vuccati, taṃ <bold>khaṇḍiccaṃ.</bold> Tathā palitāni assa santīti ‘‘palito’’ti vuccati, taṃ <bold>pāliccaṃ.</bold> Valittacatāya vā vali taco assāti <bold>valittaco.</bold></paragraph>
<paragraph line="200"><bold>Phalūpacārenā</bold>ti phalavohārena.</paragraph>
<paragraph line="201" number="390"> Cavanameva <pageBreak edition="V" number="2.0312" /><bold>cavanatā,</bold> cavantassa vā ākāro <bold>tā</bold>-saddena vutto. <bold>Khandhā bhijjantī</bold>ti ekabhavapariyāpannassa khandhasantānassa pariyosānabhūtā khandhā bhijjanti, teneva bhedena nirodhanaṃ <bold>adassanaṃ gacchanti, tasmā bhedo antaradhānaṃ</bold> maraṇaṃ. <bold>Maccumaraṇa</bold>nti maccusaṅkhātaṃ ekabhavapariyāpannajīvitindriyupacchedabhūtaṃ maraṇaṃ. Tenāha <bold>‘‘na khaṇikamaraṇa’’</bold>nti. ‘‘Maccu <pageBreak edition="M" number="2.0338" /> maraṇa’’nti samāsaṃ akatvā yo ‘‘maccū’’ti vuccati bhedo, yañca maraṇaṃ pāṇacāgo, idaṃ vuccati maraṇanti visuṃ sambandho na na yujjati. <bold>Kālakiriyā</bold>ti maraṇakālo, anatikkamanīyattā visesena ‘‘kālo’’ti vuttoti tassa kiriyā, atthato <pageBreak edition="P" number="2.0427" /> cutikhandhānaṃ bhedappattiyeva, kālassa vā antakassa kiriyāti yā loke vuccati, sā cuti, maraṇanti attho. <bold>Ayaṃ sabbāpi sammutikathāva</bold> ‘‘yaṃ tesaṃ tesaṃ sattāna’’ntiādinā sattavasena vuttattā. <bold>Ayaṃ paramatthakathā</bold> paramatthato labbhamānānaṃ ruppanādisabhāvānaṃ dhammānaṃ vinassanajotanābhāvato.</paragraph>
<paragraph line="202">Attāti bhavati ettha cittanti <bold>attabhāvo,</bold> khandhasamūho, tassa <bold>nikkhepo</bold> nikkhipanaṃ, pātanaṃ vināsoti attho. <bold>Aṭṭhakathāyaṃ</bold>pana <bold>‘‘maraṇaṃ pattassā’’</bold>tiādinā nikkhepahetutāya patanaṃ ‘‘nikkhepo’’ti phalūpacārena vuttanti dasseti. ‘‘Khandhānaṃ bhedo’’ti pabandhavasena pavattamānassa dhammasamūhassa vināsajotanāti ekadesato paramatthakathā, ‘‘jīvitindriyassa upacchedo’’ti panettha na koci vohāraleso pīti āha <bold>‘‘jīvitindriyassa upacchedo pana sabbākārato paramatthato maraṇa’’</bold>nti. Evaṃ santepi yassa khandhabhedassa pavattattā ‘‘tisso mato, phusso mato’’ti vohāro hoti, so bhedo khandhappabandhassa anupacchinnatāya ‘‘sammutimaraṇa’’nti vattabbataṃ arahatīti āha <bold>‘‘etadeva sammutimaraṇantipi vuccatī’’</bold>ti. Tenāha <bold>‘‘jīvitindriyupacchedameva hī’’</bold>tiādi. Sabbaso pabandhasamucchedo hi samucchedamaraṇanti.</paragraph>
<paragraph line="203" number="391"><bold>Byasanenā</bold>ti anatthena. ‘‘Dhammapaṭisambhidā’’tiādīsu (vibha. 721) viya <bold>dhamma</bold>-saddo hetupariyāyoti āha <bold>‘‘dukkhakāraṇenā’’</bold>ti. Socananti lakkhitabbatāya <bold>socanalakkhaṇo.</bold> Socitassa socanakassa puggalassa, cittassa vā bhāvo <bold>socitabhāvo. Abbhantare</bold>ti attabhāvassa anto. Attano lūkhasabhāvatāya sosento. Thāmagamanena samantato sosanavasena <bold>parisosento.</bold></paragraph>
<paragraph line="204" number="392"><bold>‘‘Ādissa ādissa devanti paridevanti etenāti ādevo’’</bold>ti ādevana-saddaṃ katvā assumocanādivikāraṃ āpajjantānaṃ tabbikārāpattiyā <pageBreak edition="M" number="2.0339" /> so saddo kāraṇabhāvena <pageBreak edition="P" number="2.0428" /> vutto. <bold>Taṃ</bold><pageBreak edition="V" number="2.0313" /><bold>taṃ vaṇṇa</bold>nti taṃ taṃ guṇaṃ. <bold>Tassevā</bold>ti ādevaparidevasseva. <bold>Bhāvaniddesā</bold>ti ‘‘ādevitattaṃ paridevitatta’’nti bhāvaniddesā.</paragraph>
<paragraph line="205" number="393"> Nissayabhūto kāyo etassa atthīti <bold>kāyikaṃ. </bold> Tenāha <bold>‘‘kāyapasādavatthuka’’</bold>nti. Dukkaraṃ khamanaṃ etassāti <bold>dukkhamanaṃ,</bold> so eva attho sabhāvoti <bold>dukkhamanaṭṭho,</bold> tena. Sātavidhuratāya <bold>asātaṃ.</bold></paragraph>
<paragraph line="206" number="394"> Cetasi bhavanti <bold>cetasikaṃ,</bold> taṃ pana yasmā cittena samaṃ pakārehi yuttaṃ, tasmā āha <bold>‘‘cittasampayutta’’</bold>nti.</paragraph>
<paragraph line="207" number="395"> Sabbavisayapaṭipattinivāraṇavasena samantato sīdanaṃ <bold>saṃsīdanaṃ.</bold> Uṭṭhātumpi asakkuṇeyyatākaraṇavasena atibalavaṃ, virūpaṃ vā sīdanaṃ <bold>visīdanaṃ. Cittakilamatho</bold>ti visīdanākārena cittassa parikhedo. <bold>Upāyāso,</bold> sayaṃ na dukkho dosattā, saṅkhārakkhandhapariyāpannadhammantarattā vā. Ye pana domanassameva ‘‘upāyāso’’ti vadeyyuṃ, te ‘‘upāyāso tīhi khandhehi ekenāyatanena ekāya dhātuyā sampayutto, ekena khandhena ekenāyatanena ekāya dhātuyā kehici sampayutto’’ti (dhātu. 249). Imāya pāḷiyā paṭikkhipitabbā. <bold>Upa</bold>-saddo bhusatthoti āha <bold>‘‘balavataraṃ āyāso upāyāso’’</bold>ti. Dhammamattatādīpano <bold>bhāvaniddeso</bold> dhammato aññassa kattuabhāvajotano, asati ca kattari tena kattabbassa, pariggahetabbassa ca abhāvo evāti āha <bold>‘‘attattaniyābhāvadīpakābhāvaniddesā’’</bold>ti.</paragraph>
<paragraph line="208" number="398"><bold>Jātidhammāna</bold>nti ettha <bold>dhamma</bold>-saddo pakatipariyāyoti āha <bold>‘‘jātisabhāvāna’’</bold>nti, jāyanapakatikānanti vuttaṃ hoti. Maggabhāvanāya maggabhāvanicchāhetukatā icchitabbāti tādisaṃ icchaṃ nivattento <bold>‘‘vinā maggabhāvana’’</bold>nti āha. Aparo nayo <bold>na kho paneta</bold>nti yametaṃ ‘‘aho vata mayaṃ na jātidhammā assāma, na ca vata no jāti āgaccheyyā’’ti evaṃ pahīnasamudayesu <pageBreak edition="P" number="2.0429" /> ariyesu vijjamānaṃ ajātidhammattaṃ, parinibbutesu ca vijjamānaṃ jātiyā anāgamanaṃ icchitaṃ, taṃ icchantassāpi maggabhāvanāya vinā appattabbato <pageBreak edition="M" number="2.0340" />, anicchantassāpi bhāvanāya pattabbato na icchāya pattabbaṃ nāma hotīti evamettha attho daṭṭhabbo. Vakkhamānatthasampiṇḍanattho <bold>pi</bold>-saddoti āha <bold>‘‘upari sesāni upādāya pi-kāro’’</bold>ti. <bold>Ya</bold>nti hetuatthe karaṇe paccattavacananti āha <bold>‘‘yenapi dhammenā’’</bold>ti. Hetuattho hi ayaṃ <bold>dhamma</bold>-saddo <pageBreak edition="V" number="2.0314" />, alabbhaneyyabhāvo ettha hetu veditabbo. <bold>Ta</bold>nti vā icchitassa vatthuno alabbhanaṃ, evamettha <bold>‘‘yampī</bold>ti yenapī’’ti vibhattivipallāsena attho vutto. Yadā pana <bold>yaṃ</bold>-saddo ‘‘iccha’’nti etaṃ apekkhati, tadā alābhavisiṭṭhā icchā vuttā hoti. Yadā pana ‘‘na labhatī’’ti etaṃ apekkhati, tadā icchāvisiṭṭho alābho vutto hoti, so pana atthato añño dhammo natthi, tathāpi alabbhaneyyavatthugatā icchāva vuttā hoti. <bold>Sabbatthā</bold>ti ‘‘jarādhammāna’’ntiādinā āgatesu sabbavāresu.</paragraph>
<subhead line="209">Samudayasaccaniddesavaṇṇanā</subhead>
<paragraph line="210" number="400"><bold>Punabbhavakaraṇaṃ punobbhavo</bold> uttarapadalopaṃ katvā mano-saddassa viya purimapadassa o-kārantatā daṭṭhabbā. Atha vā sīlanaṭṭhena <bold>ika</bold>-saddena gamitatthattā kiriyāvācakassa saddassa adassanaṃ daṭṭhabbaṃ yathā ‘‘asūpabhakkhanasīlo asūpiko’’ti. <bold>Sammohavinodaniyaṃ</bold> pana ‘‘punabbhavaṃ deti, punabbhavāya saṃvattati, punappunaṃ bhave nibbattetīti ponobbhavikā’’ti (vibha. aṭṭha. 203) attho vutto so ‘‘taddhitā’’ iti bahuvacananiddesato, vicittattā vā taddhitavuttiyā, abhidhānalakkhaṇattā <pageBreak edition="P" number="2.0430" /> vā taddhitānaṃ tesupi atthesu ponobbhavikasaddasiddhi sambhaveyyāti katvā vutto. Tattha kammunā sahajātā punabbhavaṃ deti, asahajātā kammasahāyabhūtā punabbhavāya saṃvattati, duvidhāpi punappunaṃ bhave nibbattetīti daṭṭhabbā. Nandanaṭṭhena, rañjanaṭṭhena ca <bold>nandīrāgo,</bold> yo ca nandīrāgo, yā ca taṇhāyanaṭṭhena taṇhā, ubhayametaṃ ekatthaṃ, byañjanameva nānanti taṇhā <bold>‘‘nandīrāgena saddhiṃ atthato ekattameva gatā’’</bold>ti vuttā. Tabbhāvattho hettha <bold>saha</bold>-saddo ‘‘sanidassanā dhammā’’tiādīsu (dha. sa. dukamātikā 9) viya. Tasmā <bold>nandīrāgasahagatā</bold>ti nandīrāgabhāvaṃ gatā sabbāsupi avatthāsu nandīrāgabhāvassa apaccakkhāya vattanatoti attho. Rāgasambandhena <bold>uppannassā</bold>ti vuttaṃ. Rūpārūpabhavarāgassa visuṃ vuccamānattā kāmabhave eva bhavapatthanuppatti vuttāti veditabbā.</paragraph>
<paragraph line="211">Tasmiṃ <pageBreak edition="M" number="2.0341" /> tasmiṃ piyarūpe paṭhamuppattivasena <bold>‘‘uppajjatī’’</bold>ti vuttaṃ, punappunaṃ pavattivasena <bold>‘‘nivisatī’’</bold>ti. Pariyuṭṭhānānusayavasena vā uppattinivesā yojetabbā. <bold>Sampattiya</bold>nti manussasobhagge, devatte ca. <bold>Attano cakkhu</bold>nti savatthukaṃ cakkhuṃ vadati, sapasādaṃ vā maṃsapiṇḍaṃ. <bold>Vippasannaṃ pañcapasāda</bold>nti parisuddhasuppasannanīlapītalohitakaṇhaodātavaṇṇavantaṃ. <bold>Rajatapanāḷikaṃ viya</bold> chiddaṃ abbhantare odātattā. <bold>Pāmaṅgasuttaṃ viya</bold> ālambakaṇṇabaddhaṃ. Tuṅgā uccā dīghā nāsikā <bold>tuṅganāsā,</bold> evaṃ <bold>laddhavohāraṃ</bold> attano <bold>ghānaṃ.</bold> ‘‘Laddhavohārā’’ti vā pāṭho, tasmiṃ <pageBreak edition="V" number="2.0315" /> sati tuṅgā nāsā yesaṃ te <bold>tuṅganāsā,</bold> evaṃ <bold>laddhavohārā</bold> sattā attano <bold>ghāna</bold>nti yojanā <pageBreak edition="P" number="2.0431" /> kātabbā. <bold>Jivhaṃ…pe… maññanti</bold> vaṇṇasaṇṭhānato, kiccato ca. <bold>Kāyaṃ…pe… maññanti</bold> ārohapariṇāhasampattiyā. <bold>Manaṃ…pe… maññanti</bold> atītādiatthacintanasamatthaṃ. <bold>Attanā paṭiladdhāni</bold> ajjhattañca sarīragandhādīni, bahiddhā ca vilepanagandhādīni. <bold>Uppajjamānā uppajjatīti yadā uppajjamānā hoti, tadā ettha uppajjatī</bold>ti sāmaññena gahitā uppādakiriyā lakkhaṇabhāvena vuttā, visayavisiṭṭhā ca lakkhitabbabhāvena. Na hi sāmaññavisesehi nānattavohāro na hotīti. <bold>Uppajjamānā</bold>ti vā anicchito uppādo hetubhāvena vutto, <bold>uppajjatī</bold>ti nicchito phalabhāvena yadi uppajjamānā hoti, ettha uppajjatīti.</paragraph>
<subhead line="212">Nirodhasaccaniddesavaṇṇanā</subhead>
<paragraph line="213" number="401"> ‘‘Sabbāni nibbānavevacanānevā’’ti vatvā tamatthaṃ pākaṭataraṃ kātuṃ <bold>‘‘nibbānañhī’’</bold>tiādi āraddhaṃ. Tattha <bold>āgammā</bold>ti nimittaṃ katvā. Nibbānahetuko hi taṇhāya asesavirāganirodho. Khayagamanavasena <bold>virajjati.</bold> Appavattigamanavasena <bold>nirujjhati.</bold> Anapekkhatāya cajanavasena, hānivasena vā <bold>cajīyati.</bold> Puna yathā nappavattati, tathā dūra khipanavasena <bold>paṭinissajjīyati.</bold> Bandhanabhūtāya mocanavasena <bold>muccati.</bold> Asaṃkilesavasena <bold>na allīyati.</bold> Kasmā panetaṃ nibbānaṃ ekameva samānaṃ nānānāmehi vuccatīti? Paṭipakkhanānatāyāti dassento <bold>‘‘ekameva hī’’</bold>tiādimāha. Saṅkhatadhammavidhurasabhāvattā nibbānassa nāmānipi guṇanemittikattā saṅkhatadhammavidhurāneva hontīti vuttaṃ <bold>‘‘sabbasaṅkhatānaṃ nāmapaṭipakkhavasenā’’</bold>ti. Asesaṃ virajjati taṇhā etthāti <bold>asesavirāgo</bold>ti. Esa nayo sesesupi. Ayaṃ pana viseso – natthi etassa uppādo, na <pageBreak edition="M" number="2.0342" /> vā etasmiṃ adhigate puggalassa uppādoti <bold>anuppādo,</bold> asaṅkhatadhammo. <bold>‘‘Appavatta’’</bold>ntiādīsupi iminā nayena attho veditabbo. <bold>Āyūhanaṃ</bold> samudayo, tappaṭipakkhavasena <bold>anāyūhanaṃ.</bold></paragraph>
<paragraph line="214">Taṇhā appahīne sati yattha uppajjati, pahāne pana sati tattha <pageBreak edition="P" number="2.0432" /> tatthevassā abhāvo sudassitoti āha <bold>‘‘tattheva abhāvaṃ dassetu’’</bold>nti. <bold>Apaññatti</bold>nti apaññāpanaṃ, ‘‘titta alābu atthī’’ti vohārābhāvaṃ vā. Tittaalābuvalliyā appavattiṃ icchanto puriso viya ariyamaggo, tassa tassā appavattininnacittassa mūlacchedanaṃ viya maggassa nibbānārammaṇassa taṇhāya pahānaṃ, tadappavatti viya taṇhāya appavattibhūtaṃ nibbānaṃ daṭṭhabbaṃ.</paragraph>
<paragraph line="215">Dutiyaupamāyaṃ <pageBreak edition="V" number="2.0316" /> dakkhiṇadvāraṃ viya nibbānaṃ, coraghātakā viya maggo. Dakkhiṇadvāre ghātitāpi corā pacchā ‘‘aṭaviyaṃ corā ghātitā’’ti vuccanti, evaṃ nibbānaṃ āgamma niruddhāpi taṇhā ‘‘cakkhādīsu niruddhā’’ti vuccati tattha kiccakaraṇābhāvatoti daṭṭhabbaṃ. Purimā vā upamā maggena niruddhāya ‘‘piyarūpasātarūpesu niruddhā’’ti vattabbatādassanatthaṃ vuttā, pacchimā nibbānaṃ āgamma niruddhāya ‘‘piyarūpasātarūpesu niruddhā’’ti vattabbatādassanatthaṃ vuttāti ayaṃ etāsaṃ viseso.</paragraph>
<subhead line="216">Maggasaccaniddesavaṇṇanā</subhead>
<paragraph line="217" number="402"><bold>Aññamaggapaṭikkhepanattha</bold>nti titthiyehi parikappitassa maggassa dukkhanirodhagāminipaṭipadābhāvapaṭikkhepanatthaṃ, aññassa vā maggabhāvapaṭikkhepo <bold>aññamaggapaṭikkhepo,</bold> tadatthaṃ. <bold>‘‘Aya’’</bold>nti pana attano, tesu ca bhikkhūsu ekaccānaṃ paccakkhabhāvato āsannapaccakkhavacanaṃ. <bold>Ārakattā</bold>ti niruttinayena ariyasaddasiddhimāha. <bold>Ariyabhāvakarattā</bold>ti ariyakaraṇo <bold>ariyo</bold>ti uttarapadalopena, puggalassa ariyabhāvakarattā ariyaṃ karotīti vā <bold>ariyo,</bold> ariyaphalapaṭilābhakarattā vā ariyaṃ phalaṃ labhāpeti janetīti <bold>ariyo.</bold> Purimena cettha attano kiccavasena, pacchimena phalavasena ariyanāmalābho vuttoti daṭṭhabbo. Catusaccapaṭivedhāvahaṃ kammaṭṭhānaṃ <bold>catusaccakammaṭṭhānaṃ</bold><pageBreak edition="P" number="2.0433" />, catusaccaṃ vā uddissa pavattaṃ bhāvanākammaṃ yogino sukhavisesānaṃ ṭhānabhūtanti <bold>catusaccakammaṭṭhānaṃ. Purimāni dve saccāni</bold><pageBreak edition="M" number="2.0343" /><bold>vaṭṭaṃ</bold> pavattihetubhāvato. <bold>Pacchimāni vivaṭṭaṃ</bold> nivattitadadhigamupāyabhāvato. <bold>Vaṭṭe kammaṭṭhānābhiniveso</bold> sarūpato pariggahasabbhāvato. <bold>Vivaṭṭe natthi</bold> avisayattā, visayatte ca payojanābhāvato. Purimāni dve saccāni uggaṇhitvāti sambandho. Kammaṭṭhānapāḷiyā hi tadatthasallakkhaṇena vācuggatakaraṇaṃ <bold>uggaho.</bold> Tenāha <bold>‘‘vācāya punappunaṃ parivattento’’</bold>ti. <bold>Iṭṭhaṃ kanta</bold>nti nirodhamaggesu ninnabhāvaṃ dasseti, na abhinandanaṃ, tanninnabhāvoyeva ca tattha kammakaraṇaṃ daṭṭhabbaṃ.</paragraph>
<paragraph line="218"><bold>Ekapaṭivedhenevā</bold>ti ekañāṇeneva paṭivijjhanena. <bold>Paṭivedho</bold> paṭighātābhāvena visaye nissaṅgacārasaṅkhātaṃ nibbijjhanaṃ. <bold>Abhisamayo</bold> avirajjhitvā visayassa adhigamasaṅkhāto avabodho. ‘‘Idaṃ dukkhaṃ, ettakaṃ dukkhaṃ, na ito bhiyyo’’ti paricchinditvā jānanameva vuttanayena paṭivedhoti <bold>pariññāpaṭivedho,</bold> tena. Idañca yathā tasmiṃ ñāṇe pavatte pacchā dukkhassa sarūpādiparicchede sammoho na hoti, tathā pavattiṃ gahetvā vuttaṃ, na pana maggañāṇassa ‘‘idaṃ dukkha’’ntiādinā (ma. ni. 2.484; 3.104) pavattanato. Pahīnassa <pageBreak edition="V" number="2.0317" /> puna appahātabbatāya pakaṭṭhaṃ hānaṃ cajanaṃ samucchindanaṃ, pahānameva vuttanayena paṭivedhoti <bold>pahānapaṭivedho,</bold> tena. Ayampi yasmiṃ kilese appahīyamāne maggabhāvanāya na bhavitabbaṃ, asati ca <pageBreak edition="P" number="2.0434" /> maggabhāvanāya yo uppajjeyya, tassa kilesassa paṭighātaṃ karontassa anuppattidhammataṃ āpādentassa ñāṇassa tathāpavattiyaṃ paṭighātābhāvena nissaṅgacāraṃ upādāya evaṃ vutto. <bold>Sacchikiriyā</bold> paccakkhakaraṇaṃ anussavākāraparivitakkādike muñcitvā sarūpato ārammaṇakaraṇaṃ ‘‘idaṃ ta’’nti yathāsabhāvato gahaṇaṃ, sā eva vuttanayena paṭivedhoti <bold>sacchikiriyāpaṭivedho,</bold> tena. Ayaṃ panassa āvaraṇassa asamucchindanato ñāṇaṃ nirodhaṃ ālambituṃ na sakkoti, tassa samucchindanato taṃ sarūpato vibhāventameva pavattatīti evaṃ vutto. <bold>Bhāvanā</bold> uppādanā, vaḍḍhanā ca. Tattha paṭhamamagge uppādanaṭṭhena, dutiyādīsu vaḍḍhanaṭṭhena, ubhayatthāpi vā ubhayathāpi veditabbaṃ. Paṭhamamaggepi hi yathārahaṃ vuṭṭhānagāminiyaṃ pavattaṃ parijānanādiṃ vaḍḍhento pavattoti vaḍḍhanaṭṭhena bhāvanā sakkā viññātuṃ. Dutiyādīsupi appahīnakilesappahānato, puggalantarabhāvasādhanato ca uppādanaṭṭhena bhāvanā sakkā viññātuṃ, sā eva vuttanayena paṭivedhoti <bold>bhāvanāpaṭivedho,</bold> tena. Ayampi <pageBreak edition="M" number="2.0344" /> hi yathā ñāṇe pavatte pacchā maggadhammānaṃ sarūpaparicchede sammoho na hoti, tathā pavattimeva gahetvā vutto.</paragraph>
<paragraph line="219">Tiṭṭhantu tāva yathādhigatā maggadhammā, yathāpavattesu phaladhammesupi ayaṃ yathādhigatasaccadhammesu viya vigatasammohova hoti. Tenevāha ‘‘diṭṭhadhammo pattadhammo viditadhammo pariyogāḷhadhammo’’ti (mahāva. 18; dī. ni. 1.299; ma. ni. 2.69) yato sacassa dhammatāsañcoditā yathādhigatasaccadhammālambaniyo maggavīthito parato maggaphalapahīnāvasiṭṭhakilesanibbānānaṃ <pageBreak edition="P" number="2.0435" /> paccavekkhaṇā pavattanti, dukkhasaccammopi sakkāyadiṭṭhiādayo. Ayañca atthavaṇṇanā <bold>‘‘pariññābhisamayenā’’</bold>tiādīsupi vibhāvetabbā. <bold>Ekābhisamayena abhisametī</bold>ti etthāha vitaṇḍavādī ‘‘ariyamaggañāṇaṃ catūsu saccesu nānābhisamayavasena kiccakara’’nti, so <bold>abhidhamme</bold> (kathā. 274) odhisokathāya saññāpetabbo. Idāni tameva ekābhisamayaṃ vitthāravasena vibhāvetuṃ <bold>‘‘evamassā’’</bold>tiādi vuttaṃ. ‘‘Pubbabhāge…pe… paṭivedho hotī’’ti kasmā vuttaṃ, nanu paṭivedho pubbabhāgiyo na hotīti? Saccametaṃ nippariyāyato, idha pana uggahādivasena pavatto avabodho pariyāyato tathā vutto. Paṭivedhanimittattā vā uggahādivasena pavattaṃ dukkhādīsu pubbabhāge ñāṇaṃ ‘‘paṭivedho’’ti vuttaṃ, na paṭivijjhanasabhāvaṃ. <bold>Kiccato</bold>ti pubbabhāgehi dukkhādiñāṇehi kātabbakiccassa idha nipphattito, imasseva vā ñāṇassa dukkhādippakāsanakiccato, pariññāditoti attho. <bold>Ārammaṇapaṭivedho</bold>ti sacchikiriyāpaṭivedhamāha. <bold>Sā</bold>ti paccavekkhaṇā. <bold>Idhā</bold>ti <pageBreak edition="V" number="2.0318" /> imasmiṃ ṭhāne. Uggahādīsu vuccamānesu <bold>na vuttā</bold> anavasarattā. Adhigame hi sati tassā siyā avasaro.</paragraph>
<paragraph line="220">Taṃyeva hi anavasaraṃ dassetuṃ <bold>‘‘imassa cā’’</bold>tiādi vuttaṃ. <bold>Pubbe pariggahato</bold>ti kammaṭṭhānapariggahato pubbe. Uggahādivasena saccānaṃ pariggaṇhanañhi pariggaho. Tathā tāni pariggaṇhanato manasikāradaḷhatāya pubbabhāgiyā dukkhapariññādayo honti yevāti āha <bold>‘‘pariggahato paṭṭhāya hotī’’</bold>ti. <bold>Aparabhāge</bold>ti maggakkhaṇe. <bold>Duddasattā</bold>ti attano pavattikkhaṇavasena <pageBreak edition="P" number="2.0436" /> pākaṭānipi pakatiñāṇena sabhāvarasato daṭṭhuṃ asakkuṇeyyattā. Gambhīreneva ca bhāvanāñāṇena, tathāpi matthakappattena ariyamaggañāṇeneva yāthāvato passitabbattā <bold>gambhīrāni</bold><pageBreak edition="M" number="2.0345" />. Tenāha <bold>‘‘lakkhaṇapaṭivedhato pana ubhayampi gambhīra’’</bold>nti. Itarāni asaṃkiliṭṭhaasaṃkilesikatāya accantasukhappattāya anuppattibhavatāya, anuppannapubbatāya ca pavattivasena apākaṭattā ca paramagambhīrattā, tathā paramagambhīrañāṇeneva passitabbatāya pakatiñāṇena daṭṭhuṃ na sakkuṇeyyānīti <bold>duddasāni.</bold> Tenāha <bold>‘‘itaresaṃ panā’’</bold>tiādi. <bold>Payogo</bold>ti kiriyā, vāyāmo vā. Tassa mahantatarassa icchitabbataṃ, dukkarataratañca upamāhi dasseti <bold>‘‘bhavaggaggahaṇattha’’</bold>ntiādinā. <bold>Paṭivedhakkhaṇe</bold>ti ariyassa maggassa catusaccasampaṭivedhakkhaṇe. <bold>Ekameva taṃ ñāṇa</bold>nti dukkhādīsu pariññādikiccasādhanavasena ekameva taṃ maggañāṇaṃ <bold>hoti.</bold></paragraph>
<paragraph line="221"><bold>Imesu tīsu ṭhānesū</bold>ti imesu viramitabbatāvasena jotitesu tīsu kāmabyāpādavihiṃsāvitakkavatthūsu. Visuṃ visuṃ <bold>uppannassa</bold> tividha<bold>akusalasaṅkappassa. Padapacchedato</bold>ti ettha gatamaggo ‘‘pada’’nti vuccati, yena ca upāyena kāraṇena kāmavitakko uppajjati, so tassa gatamaggoti tassa pacchedo ghāto padapacchedo, tato padapacchedato. Anuppattidhammatāpādanaṃ <bold>anuppattisādhanaṃ,</bold> tassa vasena. Maggakiccasādhanena <bold>maggaṅgaṃ</bold> pūrayamāno ekova tividhakiccasādhano <bold>kusalasaṅkappo uppajjati.</bold> Tividhākusalasaṅkappasamucchedanameva hettha tividhakiccasādhanaṃ daṭṭhabbaṃ. Iminā nayena <bold>‘‘imesu catūsu ṭhānesū’’</bold>tiādīsupi attho veditabbo.</paragraph>
<paragraph line="222"><bold>Musāvādāveramaṇiādayo</bold>ti ettha yasmā <bold>sikkhāpadavibhaṅge</bold><pageBreak edition="P" number="2.0437" /> (vibha. 703) viraticetanā, sabbe sampayuttadhammā ca sikkhāpadānīti āgatānīti tattha padhānānaṃ viraticetanānaṃ vasena ‘‘viratiyopi honti cetanāyopī’’ti (vibha. aṭṭha. 703) <bold>sammohavinodaniyaṃ</bold> vuttaṃ, tasmā keci ‘‘ādi-saddena na kevalaṃ pisuṇavācā veramaṇiādīnaṃyeva saṅgaho, atha kho tādisānaṃ cetanānampi <pageBreak edition="V" number="2.0319" /> saṅgaho’’ti vadanti, taṃ pubbabhāgavasena vuccamānattā yujjeyya, musāvādādīhi viramaṇakāle vā viratiyo, subhāsitādivācābhāsanādikāle ca cetanāyo yojetabbā, maggakkhaṇe pana viratiyova icchitabbā cetanānaṃ amaggaṅgattā. Ekassa ñāṇassa dukkhādiñāṇatā viya, ekāya viratiyā musāvādādiviratibhāvo viya ca ekāya cetanāya sammāvācādikiccattayasādhanasabhāvābhāvā sammāvācādibhāvāsiddhito, taṃsiddhiyaṃ aṅgattayatāsiddhito ca.</paragraph>
<paragraph line="223">Bhikkhussa <pageBreak edition="M" number="2.0346" /> ājīvahetukaṃ kāyavacīduccaritaṃ nāma ayoniso āhārapariyesanahetukameva siyāti āha <bold>‘‘khādanīya…pe… duccarita’’</bold>nti. Kāyavacīduccaritaggahaṇañca kāyavacīdvāreyeva ājīvapakopo, na manodvāreti dassanatthaṃ. Tenāha <bold>‘‘imesuyeva sattasu ṭhānesū’’</bold>ti.</paragraph>
<paragraph line="224"><bold>Anuppannāna</bold>nti asamudācāravasena vā ananubhūtārammaṇavasena vā anuppannānaṃ. Aññathā hi anamatagge saṃsāre anuppannā pāpakā akusalā dhammā nāma na santi. Tenāha <bold>‘‘ekasmiṃ bhave’’</bold>tiādi. Yasmiṃ bhave ayaṃ imaṃ vīriyaṃ ārabhati, tasmiṃ <bold>ekasmiṃ bhave.</bold><bold>Janetī</bold>ti uppādeti. Tādisaṃ chandaṃ kurumāno evaṃ chandaṃ janeti nāma. <bold>Vāyāmaṃ karotī</bold>ti payogaṃ parakkamaṃ karoti. <bold>Vīriyaṃ</bold><pageBreak edition="P" number="2.0438" /><bold>pavattetī</bold>ti kāyikacetasikavīriyaṃ pakārato vatteti. <bold>Vīriyena cittaṃ paggahitaṃ karotī</bold>ti teneva sahajātavīriyena cittaṃ ukkhipento kosajjapātato nisedhanena paggahitaṃ karoti. <bold>Padahanaṃ pavattetī</bold>ti padhānaṃ vīriyaṃ karoti. Paṭipāṭiyā panetāni cattāri padāni āsevanābhāvanābahulīkammasātaccakiriyāhi yojetabbāni.</paragraph>
<paragraph line="225"><bold>Uppannapubbāna</bold>nti sadisavohārena vuttaṃ. Bhavati hi taṃsadisesu tabbohāro yathā ‘‘sā eva tittiri, tāni eva osadhānī’’ti. Tenāha <bold>‘‘idāni tādise’’</bold>ti. <bold>Uppannāna</bold>nti ‘‘anuppannā’’ti avattabbataṃ āpannānaṃ. <bold>Pahānāyā</bold>ti pajahanatthāya. <bold>Anuppannānaṃ kusalāna</bold>nti ettha <bold>kusalā</bold>ti uttarimanussadhammā adhippetā, tesañca <bold>uppādo</bold> nāma adhigamo paṭilābho, tappaṭikkhepena <bold>anuppādo</bold> appaṭilābhoti āha <bold>‘‘appaṭiladdhānaṃ paṭhamajjhānādīna’’</bold>nti. ‘‘Ṭhitiyā vīriyaṃ ārabhatī’’ti vutte na khaṇaṭhiti adhippetā tadatthaṃ vīriyārabbhena payojanābhāvato, atha kho pabandhaṭhiti adhippetāti āha <bold>‘‘punappunaṃ uppattipabandhavasena ṭhitattha’’</bold>nti. <bold>Sammussanaṃ</bold> paṭipakkhadhammavasena adassanamupagamananti tappaṭikkhepena asammussanaṃ <bold>asammoso</bold>ti āha <bold>‘‘asammosāyāti avināsanattha’’</bold>nti. <bold>Bhiyyobhāvo</bold> punappunaṃ bhavanaṃ, so pana <pageBreak edition="V" number="2.0320" /> uparūpari uppattīti āha <bold>‘‘uparibhāvāyā’’</bold>ti. <bold>Vepullaṃ</bold> abhiṇhappavattiyā paguṇabalavabhāvāpattīti vuttaṃ <bold>‘‘vepullāyāti vipulabhāvāyā’’</bold>ti, mahantabhāvāyāti attho. <bold>Bhāvanāya paripūraṇattha</bold>nti jhānādibhāvanāparibrūhanatthaṃ.</paragraph>
<paragraph line="226"><bold>Catūsu</bold><pageBreak edition="M" number="2.0347" /><bold>ṭhānesū</bold>ti anuppannākusalānuppādanādīsu catūsu ṭhānesu. <bold>Kiccasādhanavasenā</bold>ti catubbidhassapi kiccassa <pageBreak edition="P" number="2.0439" /> ekajjhaṃ nipphādanavasena.</paragraph>
<paragraph line="227"><bold>Jhānāni pubbabhāgepi maggakkhaṇepi nānā</bold>ti yadipi samādhiupakārakehi abhiniropanānumajjanasampiyāyanabrūhanasantasukhasabhāvehi vitakkādīhi sampayogabhedato bhāvanātisayappavattānaṃ catunnaṃ jhānānaṃ vasena sammāsamādhi vibhatto, tathāpi vāyāmo viya anuppannākusalānuppādanādicatuvāyāmakiccaṃ, sati viya ca asubhāsukhāniccānattesu kāyādīsu subhādisaññāppahānacatusatikiccaṃ, eko samādhi catujhānasamādhikiccaṃ na sādhetīti pubbabhāgepi paṭhamajjhānasamādhi eva maggakkhaṇepi, tathā pubbabhāgepi catutthajjhānasamādhi eva maggakkhaṇe pīti attho. <bold>Nānāmaggavasenā</bold>ti paṭhamamaggādinānāmaggavasena jhānāni nānā. <bold>Dutiyādayo</bold>pi maggā <bold>dutiyādīnaṃ</bold> jhānānaṃ. <bold>Ayaṃ panassā</bold>ti ettha maggabhāvena catubbidhampi ekattena gahetvā ‘‘assā’’ti vuttaṃ, <bold>assa</bold> maggassāti attho. <bold>Aya</bold>nti pana ayaṃ jhānavasena sabbasadisasabbāsadisekaccasadisatā viseso.</paragraph>
<paragraph line="228"><bold>Pādakajjhānaniyamena hotī</bold>ti idha pādakajjhānaniyamaṃ dhuraṃ katvā vuttaṃ, yathā cettha, evaṃ <bold>sammohavinodaniya</bold>mpi (vibha. aṭṭha. 205). <bold>Aṭṭhasāliniyaṃ</bold> (dha. sa. aṭṭha. 350) pana vipassanāniyamo vutto sabbavādāvirodhato, idha pana sammasitajjhānapuggalajjhāsayavādanivattanato pādakajjhānaniyamo vutto. Vipassanāniyamo pana sādhāraṇattā idhāpi na paṭikkhittoti daṭṭhabbo. Aññe ca ācariyavādā parato vakkhamānā vibhajitabbāti yathāvuttameva tāva pādakajjhānaniyamaṃ vibhajanto āha <bold>‘‘pādakajjhānaniyamena tāvā’’</bold>ti. <bold>Paṭhamajjhāniko hoti,</bold> yasmā āsannapadese vuṭṭhitasamāpatti maggassa <pageBreak edition="P" number="2.0440" /> attano sadisabhāvaṃ karoti bhūmivaṇṇo viya godhāvaṇṇassa. <bold>Paripuṇṇāneva hontī</bold>ti aṭṭha satta ca hontīti attho. <bold>Satta honti</bold> sammāsaṅkappassa abhāvato. <bold>Cha honti</bold> pītisambojjhaṅgassa abhāvato. Maggaṅgabojjhaṅgānaṃ sattachabhāvaṃ atidisati <bold>‘‘esa nayo’’</bold>ti. <bold>Arūpe catukkapañcakajjhānaṃ…pe… vuttaṃ</bold> aṭṭhasāliniyanti adhippāyo. Nanu tattha ‘‘arūpe tikacatukkajjhānaṃ uppajjatī’’ti (dha. sa. aṭṭha. 350) vuttaṃ <pageBreak edition="V" number="2.0321" />, na ‘‘catukkapañcakajjhāna’’nti? Saccametaṃ, yesu pana saṃsayo atthi, tesaṃ uppattidassanena <pageBreak edition="M" number="2.0348" />, tena atthato ‘‘catukkapañcakajjhānaṃ uppajjatī’’ti vuttameva hotīti evamāhāti veditabbaṃ. Samudāyañca apekkhitvā <bold>‘‘tañca lokuttaraṃ, na lokiya’’</bold>nti āha ‘‘avayavekattaṃ liṅgasamudāyassa visesakaṃ hotī’’ti. Catutthajjhānameva hi tattha lokiyaṃ uppajjati, na catukkaṃ, pañcakaṃ vāti. <bold>Ettha katha</bold>nti pādakajjhānassa abhāvā kathaṃ daṭṭhabbanti attho. <bold>Taṃjhānikāvassa tattha tayo maggā uppajjanti,</bold> tajjhānikaṃpaṭhamaphalādiṃ pādakaṃ katvā uparimaggabhāvanāyāti adhippāyo. Tikacatukkajjhānikaṃ pana maggaṃ bhāvetvā tattha uppannassa arūpacatutthajjhānaṃ, tajjhānikaṃ phalañca pādakaṃ katvā uparimaggabhāvanāya aññajhānikāpi uppajjantīti, jhānaṅgādiniyāmikā pubbābhisaṅkhārasamāpattipādakaṃ, na sammasitabbāti phalassāpi pādakatā daṭṭhabbā.</paragraph>
<paragraph line="229"><bold>Keci panā</bold>ti moravāpīmahādattattheraṃ sandhāyāha. Puna <bold>kecī</bold>ti tipiṭakacūḷābhayattheraṃ <pageBreak edition="P" number="2.0441" />. Tatiyavāre <bold>kecī</bold>ti ‘‘pādakajjhānameva niyametī’’ti evaṃ vādinaṃ tipiṭakacūḷanāgattherañceva anantaraṃ vutte dve ca there ṭhapetvā itare there sandhāya vadati.</paragraph>
<paragraph line="230" number="403"> Sasantatipariyāpannānaṃ dukkhasamudayānaṃ appavattibhāvena pariggayhamāno nirodhopi sasantatipariyāpanno viya hotīti katvā vuttaṃ <bold>‘‘attano vā cattāri saccānī’’</bold>ti. <bold>Parassa vā</bold>ti etthāpi eseva nayo. Tenāha bhagavā ‘‘imasmiṃyeva byāmamatte kaḷevare sasaññimhi samanake lokañca paññāpemi, lokasamudayañca paññāpemi, lokanirodhañca paññāpemi, lokanirodhagāminipaṭipadañca paññāpemī’’ti (saṃ. ni. 1.107; a. ni. 4.45) kathaṃ pana ādikammiko nirodhamaggasaccāni pariggaṇhātīti? Anussavādisiddhamākāraṃ pariggaṇhāti. Evañca katvā lokuttarabojjhaṅge uddissāpi pariggaho na virujjhati. <bold>Yathāsambhavato</bold>ti sambhavānurūpaṃ, ṭhapetvā nirodhasaccaṃ sesasaccavasena samudayavayāti veditabbāti attho.</paragraph>
<centered line="231">Catusaccapabbavaṇṇanā niṭṭhitā.</centered>
<centered line="232">Dhammānupassanāvaṇṇanā niṭṭhitā.</centered>
<paragraph line="233" number="404"> ‘‘Aṭṭhikasaṅkhalikaṃ <pageBreak edition="M" number="2.0349" /> samaṃsa’’ntiādikā satta sivathikā aṭṭhikakammaṭṭhānatāya itarāsaṃ <pageBreak edition="V" number="2.0322" /> uddhumātakādīnaṃ sabhāvenevāti navannaṃ sivathikānaṃ appanākammaṭṭhānatā vuttā. <bold>Dveyevā</bold>ti ānāpānaṃ, dvattiṃsākāroti imāni dveyeva. <bold>Abhiniveso</bold>ti vipassanābhiniveso, so pana sammasaniyadhammapariggaho. Iriyāpathā, ālokitādayo ca rūpadhammānaṃ avatthāvisesamattatāya na sammasanupagā viññattiādayo viya. Nīvaraṇabojjhaṅgā ādito na pariggahetabbāti <pageBreak edition="P" number="2.0442" /> vuttaṃ <bold>‘‘iriyāpatha…pe… na jāyatī’’</bold>ti. Kesādiapadesena tadupādānadhammā viya iriyāpathādiapadesena tadavatthā rūpadhammā pariggayhanti, nīvaraṇādimukhena ca taṃsampayuttā, taṃnissayadhammāti adhippāyena mahāsivatthero ca iriyāpathādīsupi <bold>‘‘abhiniveso jāyatī’’</bold>ti avoca. <bold>‘‘Atthi nu kho me’’</bold>tiādi pana sabhāvato iriyāpathādīnaṃ ādikammikassa anicchitabhāvadassanaṃ. Apariññāpubbikā hi pariññāti.</paragraph>
<paragraph line="234">Kāmaṃ ‘‘idha bhikkhave bhikkhū’’tiādinā uddesaniddesesu tattha tattha bhikkhuggahaṇaṃ kataṃ taṃpaṭipattiyā bhikkhubhāvadassanatthaṃ, desanā pana sabbasādhāraṇāti dassetuṃ ‘‘yo hi koci bhikkhave’’ icceva vuttaṃ, na bhikkhu yevāti dassento <bold>‘‘yo hi koci bhikkhu vā’’</bold>tiādimāha. Dassanamaggena ñātamariyādaṃ anatikkamitvā jānantī sikhāppattā aggamaggapaññā <bold>aññā</bold> nāma, tassa phalabhāvato aggaphalaṃ pīti āha <bold>‘‘aññāti arahatta’’</bold>nti.</paragraph>
<paragraph line="235">Appatarepi kāle sāsanassa niyyānikabhāvaṃ dassentoti yojanā. <bold>Niyyātento</bold>ti nigamento.</paragraph>
<centered line="236">Mahāsatipaṭṭhānasuttavaṇṇanāya līnatthappakāsanā.</centered>
</body>
</document>