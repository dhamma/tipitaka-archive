<?xml version="1.0"?>
<document>
<metadata>
<normativeSource>http://tipitaka.org/romn/cscd/s0102t.tik1.xml</normativeSource>
<archivePath>roman/tika/suttapitaka (tika)/dighanikaya (tika)/mahavagga-tika/2. mahanidanasuttavannana.xml</archivePath>
<titlePath>2. Mahānidānasuttavaṇṇanā - Mahāvagga-ṭīkā - Dīghanikāya (ṭīkā) - Suttapiṭaka (ṭīkā) - Tīkā</titlePath>
</metadata>
<body>
<chapter line="1">2. Mahānidānasuttavaṇṇanā</chapter>
<subhead line="2">Nidānavaṇṇanā</subhead>
<paragraph line="3" number="95"><bold>Janapadino</bold>ti <pageBreak edition="P" number="2.0103" /><pageBreak edition="V" number="2.0070" /><pageBreak edition="M" number="2.0079" /> janapadavanto, janapadassa vā issarasāmino <bold>rājakumārā</bold> gottavasena <bold>kurū nāma.</bold> Tesaṃ nivāso yadi eko janapado, kathaṃ bahuvacananti āha <bold>‘‘ruḷhisaddenā’’</bold>ti. Akkharacintakā hi īdisesu ṭhānesu yutte viya īdisaliṅgavacanāni icchanti. Ayamettha ruḷhi yathā aññatthāpi ‘‘aṅgesu viharati, mallesu viharatī’’ti ca. Tabbisesanepi janapadasadde jātisadde ekavacanameva. <bold>Aṭṭhakathācariyā panā</bold>ti <bold>pana</bold>-saddo visesatthajotano, tena ‘‘puthuatthavisayatāya evetaṃ puthuvacana’’nti ‘‘bahuke panā’’tiādinā vakkhamānaṃ visesaṃ joteti. <bold>Sutvā</bold>ti mandhātumahārājassa ānubhāvadassanānusārena paramparānugataṃ kathaṃ sutvā. <bold>Anusaṃyāyantenā</bold>ti anuvicarantena. <bold>Etesaṃ ṭhāna</bold>nti candimasūriyamukhena cātumahārājikabhavanamāha. Tenāha <bold>‘‘tattha agamāsī’’</bold>tiādi. <bold>So</bold>ti mandhātumahārājā. <bold>Ta</bold>nti cātumahārājikarajjaṃ. <bold>Gahetvā</bold>ti sampaṭicchitvā. <bold>Puna pucchi</bold> pariṇāyakaratanaṃ.</paragraph>
<paragraph line="4"><bold>Dovārikabhūmiyaṃ tiṭṭhanti</bold> sudhammāya devasabhāya, devapurassa ca catūsu dvāresu ārakkhāya adhigatattā. <bold>‘‘Dibbarukkhasahassapaṭimaṇḍita’’</bold>nti <pageBreak edition="P" number="2.0104" /> idaṃ ‘‘cittalatāvana’’ntiādīsupi yojetabbaṃ.</paragraph>
<paragraph line="5"><bold>Pathaviyaṃ patiṭṭhāsī</bold>ti bhassitvā pathaviyā āsannaṭṭhāne aṭṭhāsi. Na hi cakkaratanaṃ bhūmiyaṃ patati, tathāṭhitañca nacirasseva antaradhāyi tenattabhāvena cakkavattiissariyassa abhāvato. ‘‘Cirataraṃ kālaṃ ṭhatvā’’ti apare. <bold>Rājā ekakova agamāsi</bold> attano ānubhāvena. <bold>Manussabhāvo</bold>ti manussagandhasarīranissandādimanussabhāvo. <bold>Pāturahosī</bold>ti devaloke pavattivipākadāyino aparāpariyāya vedanīyassa kammassa katokāsattā sabbadā soḷasavassuddesikatā mālāmilāyanādi <bold>dibbabhāvo</bold> pāturahosi. Tadā manussānaṃ asaṅkheyyāyukatāya <pageBreak edition="V" number="2.0071" /><bold>sakkarajjaṃ kāretvā.</bold> ‘‘Kiṃ me iminā upaddharajjenā’’ti atricchatāya <bold>atittova.</bold> Manussaloke utuno kakkhaḷatāya <bold>vātātapena phuṭṭhagatto kālamakāsi.</bold></paragraph>
<paragraph line="6">Avayavesu <pageBreak edition="M" number="2.0080" /> siddho viseso samudāyassa visesako hotīti ekampi raṭṭhaṃ <bold>bahuvacanena vohariyati.</bold></paragraph>
<paragraph line="7"><bold>Da-kārena atthaṃ vaṇṇayanti</bold> niruttinayena. <bold>Kammāsoti kammāsapādo vuccati</bold> uttarapadalopena yathā ‘‘rūpabhavo rūpa’’nti. Kathaṃ pana so ‘‘kammāsapādo’’ti vuccatīti āha <bold>‘‘tassa kirā’’</bold>tiādi. Damitoti ettha kīdisaṃ damanaṃ adhippetanti āha <bold>‘‘porisādabhāvato paṭisedhito’’</bold>ti. <bold>‘‘Ime pana therā</bold>ti majjhimabhāṇakā’’ti keci. Apare pana ‘‘aṭṭhakathācariyā’’ti, ‘‘dīghabhāṇakā’’ti vadanti. Ubhayathāpi cūḷakammāsadammaṃ sandhāya tathā vadanti. Yakkhiniputto hi kammāsapādo alīnasattukumārakāle (cariyā. 2.75) bodhisattena tattha damito. Sutasomakāle (jā. 2.21.371) pana bārāṇasirājā porisādabhāvapaṭisedhanena yattha damito, taṃ mahākammāsadammaṃ nāma. <bold>‘‘Putto’’</bold>ti vatvā <bold>‘‘atrajo’’</bold>ti vacanaṃ orasaputtabhāvadassanatthaṃ.</paragraph>
<paragraph line="8">Yehi āvasitappadeso ‘‘kururaṭṭha’’nti nāmaṃ labhi, te uttarakuruto āgatamanussā tattha rakkhitaniyāmeneva pañca sīlāni rakkhiṃsu. Tesaṃ diṭṭhānugatiyā pacchimajanatāti so desadhammavasena avicchedato pavattamāno <bold>kuruvattadhammo</bold>ti <pageBreak edition="P" number="2.0105" /> paññāyittha. Ayañca attho <bold>kurudhammajātakena</bold> dīpetabbo. So aparabhāge paṭhamaṃ yattha saṃkiliṭṭho jāto, taṃ dassetuṃ <bold>‘‘kururaṭṭhavāsīna’’</bold>ntiādi vuttaṃ. Yattha bhagavato vasanokāsabhūto koci vihāro na hoti, tattha kevalaṃ gocaragāmakittanaṃ nidānakathāya pakati yathā taṃ sakkesu viharati devadahaṃ nāma sakyānaṃ nigamoti imamatthaṃ dassento <bold>‘‘avasanokāsato’’</bold>tiādimāha.</paragraph>
<paragraph line="9">‘‘Āyasmā’’ti vā ‘‘devānaṃ piyā’’ti vā ‘‘tatra bhava’’nti vā piyasamudāhāro esoti āha <bold>‘‘āyasmāti piyavacanameta’’</bold>nti. Tayidaṃ piyavacanaṃ garugāravavasena vuccatīti āha <bold>‘‘gāravavacanameta’’</bold>nti.</paragraph>
<paragraph line="10">Atidūraaccāsannavajjanena nātidūranāccāsannaṃ nāma gahitaṃ, taṃ pana avakaṃsato ubhinnaṃ pasāritahatthānaṃ <pageBreak edition="V" number="2.0072" /> saṅghaṭṭanena veditabbaṃ. <bold>Cakkhunā cakkhuṃ āhacca daṭṭhabbaṃ hoti,</bold> tenāpi agāravameva kataṃ hoti. <bold>Gīvaṃ parivattetvā</bold>ti parivattanavasena gīvaṃ pasāretvā.</paragraph>
<paragraph line="11"><bold>Kulasaṅgahatthāyā</bold>ti <pageBreak edition="M" number="2.0081" /> kulānuddayatāvasena kulānaṃ anuggaṇhanatthāya <bold>sahassabhaṇḍikaṃ nikkhipanto viya</bold> bhikkhapaṭiggaṇhanena tesaṃ mahato puññābhisandassa jananena. <bold>Paṭisammajjitvā</bold>ti antevāsikehi sammajjanaṭṭhānaṃ sakkaccakāritāya puna sammajjitvā. <bold>Tikkhattu</bold>nti ‘‘ādito paṭṭhāya anta’’ntiādinā vuttacaturākārūpasañhite tayo vāre, tenassa dvādasakkhattuṃ sammasitabhāvamāha.</paragraph>
<paragraph line="12">Amhākaṃ bhagavato gambhīrabhāveneva kathitattā sesabuddhehipi evameva kathitoti dhammanvaye ṭhatvā vuttaṃ <bold>‘‘sabbabuddhehi…pe… kathito’’</bold>ti. <bold>Sālinda</bold>nti saparibhaṇḍaṃ. <bold>‘‘Sineruṃ ukkhipanto</bold><bold>viyā’’</bold>ti <pageBreak edition="P" number="2.0106" /> iminā tādisāya desanāya sudukkarabhāvamāha. Suttameva <bold>‘‘suttantakatha’’</bold>nti āha dhammakkhandhabhāvato. Yathā vinayapaṇṇattibhūmantarasamayantarānaṃ vijānanaṃ anaññasādhāraṇaṃ sabbaññutañāṇasseva visayo, evaṃ antadvayavinimuttassa kārakavedakarahitassa paccayākārassa vibhajanaṃ pīti dassetuṃ <bold>‘‘buddhānañhī’’</bold>tiādi āraddhaṃ. Tattha <bold>ṭhānānī</bold>ti kāraṇāni. <bold>Gajjitaṃ mahantaṃ hotī</bold>ti taṃ desetabbasseva anekavidhatāya, duviññeyyatāya ca nānānayehi pavattamānaṃ desanāgajjitaṃ mahantaṃ vipulaṃ, bahubhedañca hoti. <bold>Ñāṇaṃ anupavisatī</bold>ti tato eva desanāñāṇaṃ desetabbadhamme vibhāgaso kurumānaṃ anu anu pavisati, tena anupavissa ṭhitaṃ viya hotīti attho. <bold>Buddhañāṇassa mahantabhāvo paññāyatī</bold>ti evaṃvidhassa nāma dhammassa desakaṃ, paṭivedhakañcāti buddhānaṃ desanāñāṇassa, paṭivedhañāṇassa ca uḷārabhāvo pākaṭo hoti. Ettha ca kiñcāpi ‘‘sabbaṃ vacīkammaṃ buddhassa bhagavato ñāṇapubbaṅgamaṃ ñāṇānuparivatta’’nti (mahāni. 69, 169; cūḷani. 85; paṭi. ma. 3.5; netti. 14) vacanato sabbāpi bhagavato desanā ñāṇarahitā natthi, sīhasamānavuttitāya sabbattha samānappavatti. Desetabbavasena pana desanā visesato ñāṇena anupaviṭṭhā, gambhīratarā ca hotīti daṭṭhabbaṃ. Kathaṃ pana vinayapaññattiṃ patvā desanā tilakkhaṇabbhāhatā suññatapaṭisaṃyuttā hotīti? Tatthāpi sannisinnaparisāya ajjhāsayānurūpaṃ pavattamānā desanā saṅkhārānaṃ aniccatādivibhāvanaṃ, sabbadhammānaṃ attattaniyatābhāvappakāsanañca hoti. Tenevāha ‘‘anekapariyāyena <pageBreak edition="P" number="2.0107" /> dhammiṃ kathaṃ katvā’’tiādi.</paragraph>
<paragraph line="13"><bold>Āpajjā</bold>ti <pageBreak edition="M" number="2.0082" /> patvā yathā ñāṇakoñcanādaṃ vissajjeti, evaṃ pāpuṇitvā.</paragraph>
<paragraph line="14"><bold>Pamāṇātikkame</bold>ti <pageBreak edition="V" number="2.0073" /> aparimāṇatthe ‘‘yāvañcidaṃ tena bhagavatā’’tiādīsu (dī. ni. 1.4) viya. Aparimeyyabhāvajotano hi ayaṃ yāva-saddo. Tenāha <bold>‘‘atigambhīro attho’’</bold>ti. <bold>Avabhāsatī</bold>ti ñāyati upaṭṭhāti. Ñāṇassa tathā upaṭṭhānañhi sandhāya <bold>‘‘dissatī’’</bold>ti vuttaṃ. Nanu esa paṭiccasamuppādo ekantagambhīrova, tattha kasmā gambhīrāvabhāsatā jotitāti? Saccametaṃ, ekantagambhīratādassanatthameva panassa gambhīrāvabhāsaggahaṇaṃ. Tasmā aññattha labbhamānaṃ catukoṭikaṃ byatirekamukhena nidassetvā taṃ evassa ekantagambhīrataṃ vibhāvetuṃ <bold>‘‘ekañhī’’</bold>tiādi vuttaṃ. <bold>Etaṃ natthī</bold>ti agambhīro, agambhīrāvabhāso cāti etaṃ dvayaṃ natthi, tena yathādassite catukoṭike pacchimā eka koṭi labbhatīti dasseti. Tenāha <bold>‘‘ayañhī’’</bold>tiādi.</paragraph>
<paragraph line="15">Yehi gambhīrabhāvehi paṭiccasamuppādo ‘‘gambhīro’’ti vuccati, te catūhi upamāhi ulliṅgento <bold>‘‘bhavaggaggahaṇāyā’’</bold>tiādimāha. Yathā bhavaggaṃ hatthaṃ pasāretvā gahetuṃ na sakkā dūrabhāvato, evaṃ saṅkhārādīnaṃ avijjādipaccayasambhūtasamudāgataṭṭho pākatikañāṇena gahetuṃ na sakkā. Yathā sineruṃ bhinditvā miñjaṃ pabbatarasaṃ pākatikapurisena nīharituṃ na sakkā, evaṃ paṭiccasamuppādagate dhammatthādike pākatikañāṇena bhinditvā vibhajja paṭivijjhanavasena jānituṃ na sakkā. Yathā mahāsamuddaṃ pākatikapurisassa bāhudvayena padhārituṃ na sakkā, evaṃ vepullaṭṭhena mahāsamuddasadisaṃ paṭiccasamuppādaṃ pākatikañāṇena desanāvasena padhārituṃ na sakkā. Yathā mahāpathaviṃ parivattetvā <pageBreak edition="P" number="2.0108" /> pākatikapurisassa pathavojaṃ gahetuṃ na sakkā, evaṃ ‘‘itthaṃ avijjādayo saṅkhārādīnaṃ paccayā hontī’’ti tesaṃ paccayabhāvo pākatikañāṇena nīharitvā gahetuṃ na sakkāti. Evaṃ catubbidhagambhīratāvasena catasso upamā yojetabbā. Pākatikañāṇavasena cāyamatthayojanā katā diṭṭhasaccānaṃ tattha paṭivedhasabhāvato, tathāpi yasmā sāvakānaṃ, paccekabuddhānañca tattha sappadesameva ñāṇaṃ, buddhānaṃyeva nippadesaṃ, tasmā vuttaṃ <bold>‘‘buddhavisayaṃ pañha’’</bold>ntiādi.</paragraph>
<paragraph line="16"><bold>Ussādento</bold>ti <pageBreak edition="M" number="2.0083" /> paññāya ukkaṃsento, uggaṇhantoti attho. <bold>Apasādento</bold>ti nibbhacchanto, niggaṇhantoti attho.</paragraph>
<subhead line="17">Ussādanāvaṇṇanā</subhead>
<paragraph line="18"><bold>Tenā</bold>ti mahāpaññābhāvena. <bold>Tatthā</bold>ti therassa satipi uttānabhāve, paṭiccasamuppādassaaññesaṃ <pageBreak edition="V" number="2.0074" /> gambhīrabhāve. <bold>Subhojanarasapuṭṭhassā</bold>ti sundarena bhojanarasena positassa. <bold>Katayogassā</bold>ti nibaddhapayogena kataparicayassa. <bold>Mallapāsāṇa</bold>nti mallehi mahabbaleheva ukkhipitabbapāsāṇaṃ. <bold>Kuhiṃ imassa bhāriyaṭṭhāna</bold>nti kasmiṃ passe imassa pāsāṇassa garutarappadesoti tassa sallahukabhāvaṃ dīpento vadati.</paragraph>
<paragraph line="19"><bold> Timirapiṅgaleneva dīpenti</bold> tassa mahāvipphārabhāvato. Tenāha <bold>‘‘tassa kirā’’</bold>tiādi. <bold>Pakkuthatī</bold>ti pakkuthantaṃ viya parivattati parito vivattati. Lakkhaṇavacanañhetaṃ. Piṭṭhiyaṃ sakalinapadakāpiṭṭhaṃ. <bold>Kāyūpapannassā</bold>ti mahatā kāyena upetassa, mahākāyassāti attho.</paragraph>
<paragraph line="20"><bold>Piñchavaṭṭī</bold>ti piñchakalāpo. <bold>Supaṇṇavāta</bold>nti nāgaggahaṇādīsu pakkhapapphoṭanavasena uppajjanakavātaṃ.</paragraph>
<subhead line="21">Pubbūpanissayasampattikathāvaṇṇanā</subhead>
<paragraph line="22">‘‘Pubbūpanissayasampattiyā’’tiādinā uddiṭṭhakāraṇāni vitthārato vivarituṃ <bold>‘‘ito kirā’’</bold>tiādi vuttaṃ. Tattha <bold>ito</bold>ti ito kappato <pageBreak edition="P" number="2.0109" />. <bold>Satasahassime</bold>ti satasahassame. <bold>Haṃsāvatī nāma nagaraṃ ahosi</bold> jātanagaraṃ. <bold>Dhurapattānī</bold>ti bāhirapattāni, yāni dīghatamāni.</paragraph>
<paragraph line="23"><bold>Kaniṭṭhabhātā</bold>ti vemātikabhātā kaniṭṭho yathā amhākaṃ bhagavato nandatthero. Buddhānañhi sahodarā bhātaro nāma na honti. Kathaṃ jeṭṭhā tāva na uppajjanti, kaniṭṭhānaṃ pana asambhavo eva. <bold>Bhoga</bold>nti vibhavaṃ. <bold>Upasanto</bold>ti corajanitasaṅkhobhavūpasamena upasanto <bold>janapado.</bold></paragraph>
<paragraph line="24"><bold>Dve sāṭake nivāsetvā</bold>ti sāṭakadvayameva attano kāyaparihārikaṃ katvā itaraṃ sabbasambhāraṃ attato mocetvā.</paragraph>
<paragraph line="25"><bold>Pattaggahaṇattha</bold>nti antopakkhittauṇhabhojanattā aparāparaṃ hatthe parivattentassa pattaggahaṇatthaṃ. <bold>Uttarisāṭaka</bold>nti attano uttarisāṭakaṃ. <bold>Etāni</bold><pageBreak edition="M" number="2.0084" /><bold>pākaṭaṭṭhānānī</bold>ti etāni yathāvuttāni bhagavato desanāya pākaṭāni therassa puññakaraṇaṭṭhānāni.</paragraph>
<paragraph line="26"><bold>Paṭisandhiṃ</bold><pageBreak edition="V" number="2.0075" /><bold>gahetvā</bold>ti amhākaṃ mahābodhisattassa paṭisandhiggahaṇadivase eva paṭisandhiṃ gahetvā.</paragraph>
<subhead line="27">Titthavāsādivaṇṇanā</subhead>
<paragraph line="28"><bold>Uggahaṇaṃ</bold> pāḷiyā uggaṇhanaṃ. <bold>Savanaṃ</bold> atthasavanaṃ. <bold>Paripucchanaṃ</bold> gaṇṭhiṭṭhānesu atthaparipucchanaṃ. <bold>Dhāraṇaṃ</bold> pāḷiyāpi pāḷiatthassapi citte ṭhapanaṃ. Sabbañcetaṃ idha paṭiccasamuppādavasena veditabbaṃ.</paragraph>
<paragraph line="29"><bold>Sotāpannānañca…pe... upaṭṭhāti</bold>tattha sammohaviddhaṃsanena ‘‘yaṃ kiñci samudayadhammaṃ, sabbaṃ taṃ nirodhadhamma’’nti (dī. ni. 1.298; saṃ. ni. 5.1081; mahāva. 16; cūḷani. 4, 7, 8) attapaccakkhavasena upaṭṭhānato. <bold>Nāmarūpaparicchedo</bold>ti saha paccayena nāmarūpassa paricchijja avabodho.</paragraph>
<subhead line="30">Paṭiccasamuppādagambhīratāvaṇṇanā</subhead>
<paragraph line="31">‘‘Atthagambhīratāyā’’tiādinā saṅkhepato vuttamatthaṃ vivarituṃ <pageBreak edition="P" number="2.0110" /><bold>‘‘tatthā’’</bold>tiādi āraddhaṃ. <bold>Jātipaccayasambhūtasamudāgataṭṭho</bold>ti jātipaccayato sambhūtaṃ hutvā sahitassa attano paccayānurūpassa jarāmaraṇassa uddhaṃ uddhaṃ āgatabhāvo, anupavattatthoti attho. Atha vā sambhūtaṭṭho ca samudāgataṭṭho ca <bold>sambhūtasamudāgataṭṭho.</bold> ‘‘Na jātito jarāmaraṇaṃ na hoti,’’ na ca jātiṃ vinā ‘‘aññato hotī’’ti hi jātipaccayasambhūtaṭṭho vutto, itthañca jātito samudāgacchatīti jātipaccayasamudāgataṭṭho, yā yā jāti yathā yathā paccayo hoti, tadanurūpapātubhāvoti attho. So anupacitakusalasambhārānaṃ ñāṇassa tattha appatiṭṭhatāya agādhaṭṭhena <bold>gambhīro.</bold> Sesapadesupi eseva nayo.</paragraph>
<paragraph line="32"><bold>Avijjāya saṅkhārānaṃ paccayaṭṭho</bold>ti yenākārena yadavatthā avijjā saṅkhārānaṃ paccayo hoti. Yena hi pavattiākārena, yāya ca avatthāya avatthitā avijjā tesaṃ tesaṃ saṅkhārānaṃ paccayo hoti, tadubhayassapi duravabodhanīyato avijjā saṅkhārānaṃ navahi ākārehi paccayaṭṭho <pageBreak edition="M" number="2.0085" /> anupacitakusalasambhārānaṃ ñāṇassa tattha appatiṭṭhatāya agādhaṭṭhena <bold>gambhīro.</bold> Esa nayo sesapadesupi.</paragraph>
<paragraph line="33"><bold>Katthaci</bold><pageBreak edition="V" number="2.0076" /><bold>anulomato desīyati, katthaci paṭilomato</bold>ti idha pana paccayuppādā paccayuppannuppādasaṅkhāto <bold>anulomo,</bold> paccayanirodhā paccayuppannanirodhasaṅkhāto ca <bold>paṭilomo</bold> adhippeto. Ādito pana paṭṭhāya antagamanaṃ <bold>anulomo,</bold> antato ca ādigamanaṃ <bold>paṭilomo</bold>ti adhippeto. Ādito paṭṭhāya anulomadesanāya, antato paṭṭhāya paṭilomadesanāya ca<bold> tisandhi catusaṅkhepo.</bold> ‘‘Ime bhikkhave cattāro āhārā kiṃ nidānā’’tiādikāya (saṃ. ni. 2.11) ca vemajjhato paṭṭhāya paṭilomadesanāya, ‘‘cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati phasso, phassapaccayā vedanā’’tiādikāya (saṃ. ni. 2.43, 45) anulomadesanāya ca <bold>dvisandhi tisaṅkhepo.</bold> ‘‘Saṃyojaniyesu <pageBreak edition="P" number="2.0111" /> bhikkhave dhammesu assādānupassino viharato taṇhā pavaḍḍhati, taṇhāpaccayā upādāna’’ntiādīsu (saṃ. ni. 2.53, 57) <bold>ekasandhi dvisaṅkhepo.</bold> Ekaṅgo hi paṭiccasamuppādo desito. Labbhateva hi so ‘‘tatra bhikkhave sutavā ariyasāvako paṭiccasamuppādaṃyeva sādhukaṃ yoniso manasi karoti ‘iti imasmiṃ sati idaṃ hoti…pe… nirujjhatī’ti. Sukhavedaniyaṃ bhikkhave phassaṃ paṭicca uppajjati sukhavedanā’’ti (saṃ. ni. 2.62) imassa suttassa vasena veditabbo. Iti tena tena kāraṇena tathā tathā pavattetabbattā paṭiccasamuppādo desanāya gambhīro. Tenāha <bold>‘‘ayaṃ desanāgambhīratā’’</bold>ti. Na hi tattha sabbaññutañāṇato aññaṃ ñāṇaṃ patiṭṭhaṃ labhati.</paragraph>
<paragraph line="34"><bold>‘‘Avijjāya panā’’</bold>tiādīsu jānanalakkhaṇassa ñāṇassa paṭipakkhabhūto avijjāya <bold>aññāṇaṭṭho.</bold> Ārammaṇassa paccakkhakaraṇena dassanabhūtassa paṭipakkhabhūto <bold>adassanaṭṭho.</bold> Yenesā attano sabhāvena dukkhādīnaṃ yāthāvasarasaṃ paṭivijjhituṃ na deti chādetvā pariyonandhitvā tiṭṭhati, so tassā saccāsampaṭivedhaṭṭho. <bold>Abhisaṅkharaṇaṃ</bold> saṃvidhānaṃ, pakappananti attho. <bold>Āyūhanaṃ</bold> sampiṇḍanaṃ, sampayuttadhammānaṃ attano kiccānurūpatāya rāsīkaraṇanti attho. Apuññābhisaṅkhārekadeso <bold>sarāgo.</bold> Añño <bold>virāgo.</bold> Rāgassa vā appaṭipakkhabhāvato rāgappavaḍḍhako, rāguppattipaccayo <pageBreak edition="M" number="2.0086" /> ca sabbopi apuññābhisaṅkhāro <bold>sarāgo.</bold> Itaro tabbidūrabhāvato <bold>virāgo.</bold> ‘‘Dīgharattaṃ hetaṃ bhikkhave assutavato puthujjanassa ajjhositaṃ mamāyitaṃ parāmaṭṭhaṃ ‘etaṃ mama, esohamasmi, eso me attā’ti’’ (saṃ. ni. 2.61) attaparāmāsassa <pageBreak edition="P" number="2.0112" /> viññāṇaṃ visesato vatthu vuttanti viññāṇassa <bold>suññataṭṭho</bold> gambhīro. Attā vijānāti saṃsaratīti sabyāpāratāsaṅkantiabhinivesabalavatāya <bold>abyāpāraasaṅkantipaṭisandhipātubhāvaṭṭhā</bold> ca gambhīrā. Nāmarūpassa paṭisandhikkhaṇe ekatova uppādo <bold>ekuppādo,</bold> pavattiyaṃ visuṃ visuṃ yathārahaṃ <bold>ekuppādo.</bold> Nāmassa rūpena, rūpassa ca nāmena asampayogato <bold>vinibbhogo</bold> nāmassa nāmena <pageBreak edition="V" number="2.0077" />, rūpassa ca rūpena ekaccassa ekaccena <bold>avinibbhogo</bold> (nāmassa nāmena avinibbhogo vibha. mūlaṭī. 242) yojetabbo. Ekuppādekanirodhehi avinibbhoge adhippete so rūpassa ca ekakalāpapavattino rūpena labbhatīti. Atha vā ekacatuvokārabhavesu nāmarūpānaṃ asahavattanato aññamaññaṃ <bold>vinibbhogo,</bold> pañcavokārabhave sahavattanato <bold>avinibbhogo</bold> ca veditabbo.</paragraph>
<paragraph line="35">Nāmassa ārammaṇābhimukhaṃ namanaṃ <bold>namanaṭṭho.</bold> Rūpassa virodhipaccayasamavāye visadisuppatti <bold>ruppanaṭṭho.</bold> Indriyapaccayabhāvo <bold>adhipatiyaṭṭho.</bold> ‘‘Lokopeso, dvārāpesā, khettaṃ peta’’nti vuttalokādiattho cakkhādīsu pañcasu yojetabbo. Manāyatanassa pana lujjanato, manosamphassādīnaṃ dvārakhettabhāvato ca ete atthā veditabbā. Āpāthagatānaṃ rūpādīnaṃ pakāsanayogyatālakkhaṇaṃ obhāsanaṃ cakkhādīnaṃ <bold>visayibhāvo,</bold> manāyatanassa vijānanaṃ. <bold>Saṅghaṭṭanaṭṭho</bold> visesato cakkhusamphassādīnaṃ pañcannaṃ, itare channampi yojetabbā. Phusanañca phassassa sabhāvo. Saṅghaṭṭanaṃ raso, itare upaṭṭhānākārā. <bold>Ārammaṇarasānubhavanaṭṭho</bold> rasavasena vutto, <bold>vedayitaṭṭho</bold> lakkhaṇavasena. <bold>Sukhadukkhama ajjhattabhāvo</bold><pageBreak edition="P" number="2.0113" /> yathākkamaṃ tissannaṃ vedanānaṃ sabhāvavasena vutto. ‘‘Attā vedayatī’’ti abhinivesassa balavabhāvato <bold>nijjīvaṭṭho</bold> vedanāya gambhīro. Nijjīvāya vā vedanāya vedayitaṃ <bold>nijjīvavedayitaṃ,</bold> so eva atthoti <bold>nijjīvavedayitaṭṭho.</bold></paragraph>
<paragraph line="36">Sappītikataṇhāya <pageBreak edition="M" number="2.0087" /><bold>abhinanditaṭṭho.</bold> Balavatarataṇhāya gilitvā pariniṭṭhāpanaṃ <bold>ajjhosānaṭṭho.</bold> Itare pana jeṭṭhabhāvaosāraṇasamuddaduratikkamaapāripūrivasena veditabbā. <bold>Ādānaggahaṇābhinivesaṭṭhā</bold> catunnampi upādānānaṃ samānā, <bold>parāmāsaṭṭho</bold> diṭṭhupādānādīnameva, tathā <bold>duratikkamaṭṭho.</bold> ‘‘Diṭṭhikantāro’’ti (dha. sa. 392) hi vacanato diṭṭhīnaṃ duratikkamatā. Daḷhaggahaṇattā vā catunnampi <bold>duratikkamaṭṭho</bold> yojetabbo. <bold>Yonigatiṭhitinivāsesukhipana</bold>nti samāse bhummavacanassa alopo daṭṭhabbo. Evañhi tena āyūhanābhisaṅkharaṇapadānaṃ samāso hoti. Yathā tathā jāyanaṃ <bold>jātiattho.</bold> Tassā pana sannipātato jāyanaṃ <bold>sañjātiattho. </bold> Mātukucchiṃ okkamitvā viya jāyanaṃ <bold>okkantiattho.</bold> So jātito nibbattanaṃ <bold>nibbattiattho.</bold> Kevalaṃ pātubhavanaṃ <bold>pātubhāvaṭṭho.</bold></paragraph>
<paragraph line="37">Jarāmaraṇaṅgaṃ maraṇappadhānanti tassa maraṇaṭṭhā eva <bold>khayādayo</bold> gambhīrāti dassitā. Uppannauppannānañhi navanavānaṃ khayena kamena khaṇḍiccādiparipakkapavattiyaṃ loke jarāvohāroti <pageBreak edition="V" number="2.0078" />. <bold>Khayaṭṭho</bold> vā jarāya vuttoti daṭṭhabbo. Navabhāvāpagamo hi ‘‘khayo’’ti <pageBreak edition="P" number="2.0114" /> vattuṃ yuttoti <bold>vipariṇāmaṭṭho</bold> dvinnampi vasena yojetabbo, santativasena vā jarāya khayavayabhāvā, sammutikhaṇikavasena maraṇassa <bold>bhedavipariṇāmaṭṭhā</bold> yojetabbā. <bold>Avijjādīnaṃ sabhāvo</bold> paṭivijjhīyatīti paṭivedho. Vuttañhetaṃ <bold>nidānakathāyaṃ</bold> ‘‘tesaṃ tesaṃ vā tattha tattha vuttadhammānaṃ paṭivijjhitabbo salakkhaṇasaṅkhāto aviparītasabhāvo paṭivedho’’ti. (Dī. ni. aṭṭha. paṭhamamahāsaṅgītikathā; abhi. aṭṭha. nidānakathā) <bold>so</bold> hi avijjādīnaṃ sabhāvo maggañāṇeneva asammohapaṭivedhavasena paṭivijjhitabbato aññāṇassa alabbhaneyyapatiṭṭhatāya agādhaṭṭhena <bold>gambhīro. Sā sabbāpī</bold>ti sā yathāvuttā saṅkhepato catubbidhā vitthārato anekappabhedā sabbāpi paṭiccasamuppādassa gambhīratā <bold>therassa uttānakā viya upaṭṭhāsi</bold> catūhi aṅgehi samannāgatattā. <bold>Udāhu aññesampī</bold>ti ‘‘mayhaṃ tāva esa paṭiccasamuppādo uttānako hutvā upaṭṭhāti, kiṃ nu kho aññesampi evaṃ uttānako hutvā upaṭṭhātī’’ti <bold>mā evaṃ avaca</bold> mayāva dinnanaye catusaccakammaṭṭhānavidhimhi ṭhatvā.</paragraph>
<subhead line="38">Apasādanāvaṇṇanā</subhead>
<paragraph line="39"><bold>Oḷārika</bold>nti <pageBreak edition="M" number="2.0088" /> vatthuvītikkamasamatthatāvasena thūlaṃ. Kāmaṃ kāmarāgapaṭighāyeva atthato kāmarāgapaṭighasaṃyojanāni, kāmarāgapaṭighānusayā ca, tathāpi aññoyeva saṃyojanaṭṭho bandhanabhāvato, añño anusayanaṭṭho appahīnabhāvena santāne thāmagamananti katvā, iti kiccavisesavisiṭṭhabhede gahetvā <bold>‘‘cattāro kilese’’</bold>ti ca vuttaṃ. Eseva nayo itaresupi. <bold>Aṇusahagate</bold>ti aṇusabhāvaṃ upagate. Tabbhāvattho hi ayaṃ sahagata-saddo ‘‘nandirāgasahagatā’’tiādīsu (dī. ni. 2.400; ma. ni. 1.91, 133, 460; 3.374; saṃ. ni. 5.1081; mahāva. 14; vibha. 203; paṭi. ma. 1.34; 2.30) viya.</paragraph>
<paragraph line="40">Yathā uparimaggādhigamanavasena saccasampaṭivedho <pageBreak edition="P" number="2.0115" /> paccayākārapaṭivedhavasena, evaṃ sāvakabodhipaccekabodhisammāsambodhiadhigamanavasenapi saccasampaṭivedho paccayākārapaṭivedhavasenevāti dassetuṃ <bold>‘‘kasmā cā’’</bold>tiādi vuttaṃ. <bold>Sabbathāvā</bold>ti sabbappakāreneva kiñcipi pakāraṃ asesetvāti attho. Ye katābhinīhārānaṃ mahābodhisattānaṃ vīriyassa ukkaṭṭhamajjhimamudutāvasena bodhisambhārasambharaṇe kālabhedā icchitā, te dassento <bold>‘‘cattāri, aṭṭha, soḷasa vā asaṅkhyeyyānī’’</bold>ti āha, svāyamattho <bold>cariyāpiṭakavaṇṇanāya</bold> gahetabbo. <bold>Sāvako padesañāṇe</bold><pageBreak edition="V" number="2.0079" /><bold>ṭhito</bold>ti sāvako hutvā sekkhabhāvato tatthāpi padesañāṇe ṭhito. <bold>Buddhānaṃ kathāya</bold> ‘‘taṃ tathāgato abhisametī’’tiādikāya <bold>paccanīkaṃ hoti.</bold> Anaññasādhāraṇassa hi vasena buddhānaṃ sīhanādo, na aññasādhāraṇassa.</paragraph>
<paragraph line="41"><bold>‘‘Vāyamantassevā’’</bold>ti iminā visesato ñāṇasambhārasambharaṇaṃ paññāpāramitāpūraṇaṃ vadati. Tassa ca sabbampi puññaṃ upanissayo.</paragraph>
<gatha1 line="42">‘‘Esa devamanussānaṃ, sabbakāmadado nidhi;</gatha1>
<gathalast line="43">Yaṃ yadevābhipatthenti, sabbametena labbhatī’’ti. (khu. pā. 8.10) –</gathalast>
<unindented line="44">Hi vuttaṃ. Tasmā mahābodhisattānaṃ sabbesampi puññasambhāro yāvadeva ñāṇasambhārattho sammāsambodhisamadhigamasamatthattāti āha <bold>‘‘paccayākāraṃ</bold><pageBreak edition="M" number="2.0089" /><bold>…pe… natthī’’</bold>ti. Idāni paccayākārapaṭivedhasseva vā mahānubhāvatādassanamukhena paṭiccasamuppādasseva paramagambhīrataṃ dassetuṃ <bold>‘‘avijjā’’</bold>tiādi vuttaṃ. <bold>Navahi ākārehī</bold>ti uppādādīhi navahi ākārehi. Avijjā hi saṅkhārānaṃ uppādo hutvā paccayo hoti, pavattaṃ hutvā nimittaṃ, āyūhanaṃ, saṃyogo, palibodho, samudayo, hetu, paccayo hutvā paccayo hoti. Evaṃ saṅkhārādayo viññāṇādīnaṃ. Vuttañhetaṃ <bold>paṭisambhidāmagge</bold> ‘‘kathaṃ <pageBreak edition="P" number="2.0116" /> paccayapariggahe paññā dhammaṭṭhitiñāṇaṃ? Avijjā saṅkhārānaṃ uppādaṭṭhiti ca pavattaṭṭhiti ca nimittaṭṭhiti ca āyūhanaṭṭhiti ca saññogaṭṭhiti ca palibodhaṭṭhiti ca samudayaṭṭhiti ca hetuṭṭhiti ca paccayaṭṭhiti ca imehi navahākārehi avijjāpaccayā saṅkhārā paccayasamuppannā’’tiādi (paṭi. ma. 1.45).</unindented>
<paragraph line="45">Tattha <bold>navahākārehī</bold>ti navahi paccayabhāvūpagamanākārehi. Uppajjati etasmā phalanti <bold>uppādo,</bold> phaluppattiyā kāraṇabhāvo. Sati ca avijjāya saṅkhārā uppajjanti, nāsati, tasmā avijjā saṅkhārānaṃ uppādo hutvā paccayo hoti. Tathā avijjāya sati saṅkhārā pavattanti, nīyanti ca. Yathā ca bhavādīsu khipanti, evaṃ tesaṃ avijjā paccayo hoti. Tathā āyūhanti phaluppattiyā ghaṭenti, saṃyujjanti attano phalena. Yasmiṃ santāne sayaṃ uppannā, taṃ palibundhanti. Paccayantarasamavāye udayanti uppajjanti. Hinoti ca saṅkhārānaṃ kāraṇabhāvaṃ gacchati. Paṭicca avijjaṃ saṅkhārā ayanti pavattantīti evaṃ avijjāya saṅkhārānaṃ kāraṇabhāvūpagamanavisesā uppādādayo veditabbā. Tattha tathā saṅkhārādīnaṃ viññāṇādīsu uppādaṭṭhitiādīsupi. Tiṭṭhati etenāti <bold>ṭhiti,</bold> kāraṇaṃ. Uppādo eva ṭhiti <bold>uppādaṭṭhiti</bold><pageBreak edition="V" number="2.0080" />. Eseva nayo sesesupi. <bold>‘‘Paccayo hotī’’</bold>ti idaṃ idha lokanāthena tadā paccayapariggahassa āraddhabhāvadassanaṃ. So ca ārambho ñāyāruḷho ‘‘yathā ca purimehi mahābodhisattehi bodhimūle pavattito, tatheva ca pavattito’’ti. Acchariyavegābhihatā dasasahassilokadhātu saṅkampi sampakampīti dassento <bold>‘‘diṭṭhamattevā’’</bold>tiādimāha.</paragraph>
<paragraph line="46"><bold>Etassa dhammassā</bold>ti etassa paṭiccasamuppādasaññitassa <pageBreak edition="P" number="2.0117" /> dhammassa. So pana yasmā atthato hetupabhavānaṃ hetu. Tenāha <bold>‘‘etassa paccayadhammassā’’</bold>ti, jātiādīnaṃ jarāmaraṇādipaccayatāyāti attho. Nāmarūpaparicchedo, tassa ca paccayapariggaho na paṭhamābhinivesamattena hoti <pageBreak edition="M" number="2.0090" />, atha kho tattha aparāparaṃ ñāṇuppattisaññitena anu anu bujjhanena, tadubhayābhāvaṃ pana dassento <bold>‘‘ñātapariññāvasena ananubujjhanā’’</bold>ti āha. Niccasaññādīnaṃ pajahanavasena vattamānā vipassanā dhamme ca paṭivijjhantī eva nāma hoti paṭipakkhavikkhambhanena tikkhavisadabhāvāpattito, tadadhiṭṭhānabhūtā ca tīraṇapariññā, ariyamaggo ca pariññāpahānābhisamayavasena pavattiyā tīraṇapahānapariññāsaṅgaho cāti tadubhayapaṭivedhābhāvaṃ dassento <bold>‘‘tīraṇa…pe… appaṭivijjhanā’’</bold>ti āha. <bold>Tantaṃ</bold> vuccati vatthavīnanatthaṃ tantavāyehi daṇḍake āsañjitvā pasāritasuttapaṭṭī tanīyatīti katvā. Taṃ pana suttasantānākulatāya nidassanabhāvena ākulameva gahitanti āha <bold>‘‘tantaṃ viya ākulakajātā’’</bold>ti. Saṅkhepato vuttamatthaṃ vitthārato dassetuṃ <bold>‘‘yathā nāmā’’</bold>tiādi vuttaṃ. <bold>Samānetu</bold>nti pubbena paraṃ samaṃ katvā ānetuṃ, avisamaṃ ujuṃ kātunti attho. Tantameva vā ākulaṃ <bold>tantākulaṃ,</bold> tantākulaṃ viya jātā bhūtāti <bold>tantākulajātā.</bold> Majjhimaṃ paṭipadaṃ anupagantvā antadvayapatanena <bold>paccayākāre khalitā ākulā byākulā honti.</bold> Teneva antadvayapatanena taṃtaṃdiṭṭhigāhavasena paribbhamantā ujukaṃ dhammaṭṭhiti kathaṃ paṭipajjituṃ na jānanti. Tenāha <bold>‘‘na sakkonti taṃ paccayākāraṃ ujuṃ kātu’’</bold>nti. <bold>Dve bodhisatte</bold>ti paccekabodhisattamahābodhisatte. <bold>Attano dhammatāyā</bold>ti attano sabhāvena, paropadesena vināti attho. <bold>Tattha tattha guḷakajāta</bold>nti tasmiṃ tasmiṃ ṭhāne jātaguḷakampi <bold>gaṇṭhīti</bold><pageBreak edition="P" number="2.0118" /> suttagaṇṭhi. Tato eva <bold>gaṇṭhibaddhaṃ</bold> baddhagaṇṭhikaṃ. <bold>Paccayesu pakkhalitvā</bold>ti aniccadukkhānattādisabhāvesu paccayadhammesu niccādiggāhavasena pakkhalitvā. <bold>Paccaye ujuṃ kātuṃ asakkontā</bold>ti tasseva niccādiggāhassa avissajjanato paccayadhammanimittaṃ attano dassanaṃ ujuṃ kātuṃ asakkontā idaṃsaccābhinivesakāyaganthavasena gaṇṭhikajātā hontīti āha <bold>‘‘dvāsaṭṭhi…pe… gaṇṭhibaddhā’’</bold>ti. <bold>Ye hi keci</bold> samaṇā vā brāhmaṇā vā sassatadiṭṭhiādidiṭṭhiyo <bold>nissitā</bold> allīnā.</paragraph>
<paragraph line="47">Vinanato <pageBreak edition="V" number="2.0081" /> ‘‘kulā’’ti itthiliṅgavasena laddhanāmassa tantavāyassa gaṇṭhikaṃ nāma ākulabhāvena aggato vā mūlato vā duviññeyyāyeva khalitatantasuttanti āha <bold>‘‘kulāgaṇṭhikaṃ vuccati pesakārakañjiyasutta’’</bold>nti. <bold>Sakuṇikā</bold>ti kulāvakasakuṇikā. Sā hi rukkhasākhāsu olambanakulāvakā <pageBreak edition="M" number="2.0091" /> hoti. Tañhi sā kulāvakaṃ tato tato tiṇahīrādike ānetvā tathā vinandhati, yathā tesaṃ pesakārakañjiyasuttaṃ viya aggena vā aggaṃ mūlena vā mūlaṃ samānetuṃ vivecetuṃ vā na sakkā. Tenāha <bold>‘‘yathā hī’’</bold>tiādi. <bold>Tadubhayampī</bold>ti ‘‘kulāgaṇṭhika’’nti vuttaṃ kañjiyasuttaṃ, kulāvakañca. <bold>Purimanayenevā</bold>ti ‘‘evameva sattā’’tiādinā pubbe vuttanayeneva.</paragraph>
<paragraph line="48">Kāmaṃ muñjapabbajatiṇāni yathājātānipi dīghabhāvena patitvā araññaṭṭhāne aññamaññaṃ vinandhitvā ākulabyākulāni hutvā tiṭṭhanti, tāni pana na tathā <pageBreak edition="P" number="2.0119" /> dubbiveciyāni, yathā rajjubhūtānīti dassetuṃ <bold>‘‘yathā tānī’’</bold>tiādi vuttaṃ. Sesamettha heṭṭhā vuttanayameva.</paragraph>
<paragraph line="49"><bold>Apāyā</bold>ti avaḍḍhitā, sukhena, sukhahetunā vā virahitāti attho. <bold>Dukkhassa gatibhāvato</bold>ti āpāyikassa dukkhassa pavattiṭṭhānabhāvato. <bold>Sukhasamussayato</bold>ti abbhudayato. <bold>Vinipatitattā</bold>ti virūpaṃ nipatitattā yathā tenattabhāvena sukhasamussayo na hoti, evaṃ nipatitattā. <bold>Itaro</bold>ti saṃsāro. Nanu ‘‘apāya’’ntiādinā vuttopi saṃsāro evāti? Saccametaṃ, nirayādīnaṃ pana adhimattadukkhabhāvadassanatthaṃ apāyādiggahaṇaṃ. Gobalībaddañāyenāyamattho veditabbo. <bold>Khandhāna</bold>ñca <bold>paṭipāṭī</bold>ti pañcannaṃ khandhānaṃ hetuphalabhāvena aparāparaṃ pavatti. <bold>Abbocchinnaṃ vattamānā</bold>ti avicchedena pavattamānā. <bold>Taṃ sabbampī</bold>ti taṃ ‘‘apāya’’ntiādinā vuttaṃ sabbaṃ apāyadukkhañceva vaṭṭadukkhañca. <bold>‘‘Mahāsamudde vātukkhittanāvā viyā’’</bold>ti idaṃ paribbhamaṭṭhānassa mahantadassanatthañceva paribbhamanassa anavaṭṭhitatādassanatthañca <bold>‘‘upamāya</bold>. <bold>Yantesu yuttagoṇo viyā’’</bold>ti idaṃ pana avasabhāvadassanatthañceva duppamokkhabhāvadassanatthañcāti veditabbaṃ.</paragraph>
<subhead line="50">Paṭiccasamuppādavaṇṇanā</subhead>
<paragraph line="51"><bold>Iminā tāvā</bold>ti ettha <bold>tāva</bold>-saddo kamattho, tena ‘‘tantākulakajātā’’ti padassa anusandhi parato āvibhavissatīti dīpeti. <bold>Atthi idappaccayā</bold>ti ettha ayaṃ paccayoti idappaccayo, tasmā <bold>idappaccayā,</bold> imasmā paccayāti attho. Idaṃ vuttaṃ hoti – ‘‘imasmā nāma paccayā jarāmaraṇa’’nti <pageBreak edition="V" number="2.0082" /> evaṃ vattabbo atthi nu kho jarāmaraṇassa paccayoti. Tenāha <pageBreak edition="M" number="2.0092" /><bold>‘‘atthi nu kho…pe… bhaveyyā’’</bold>ti. Ettha hi ‘‘kiṃ paccayā jarāmaraṇaṃ? Jātipaccayā jarāmaraṇa’’nti upari jātisaddapaccayasaddasamānādhikaraṇena <pageBreak edition="P" number="2.0120" /> kiṃ-saddena idaṃ-saddassa samānādhikaraṇatādassanato kammadhārayasamāsatā idappaccayasaddassa yujjati. Na hettha ‘‘imassa paccayā idappaccayā’’ti jarāmaraṇassa, aññassa vā paccayato jarāmaraṇasambhavapucchā sambhavati viññātabhāvato, asambhavato ca, jarāmaraṇassa pana paccayapucchā sambhavati. Paccayasaddasamānādhikaraṇatāyañca idaṃ-saddassa ‘‘imasmā paccayā’’ti paccayapucchā yujjati.</paragraph>
<paragraph line="52">Sā pana samānādhikaraṇatā yadipi aññapadatthasamāsepi labbhati, aññapadatthavacanicchābhāvato panettha kammadhārayasamāso veditabbo. Sāmivacanasamāsapakkhe pana nattheva samānādhikaraṇatāsambhavoti. Nanu ca ‘‘idappaccayatā paṭiccasamuppādo’’ti ettha idappaccaya-saddo sāmivacanasamāso icchitoti? Saccaṃ icchito ujukameva tattha paṭiccasamuppādavacanicchāti katvā, idha pana kevalaṃ jarāmaraṇassa paccayaparipucchā adhippetā, tasmā yathā tattha idaṃ-saddassa paṭiccasamuppādavisesanatā, idha ca ‘‘pucchitabbapaccayatthatā sambhavati, tathā tattha, idha ca samāsakappanā veditabbā. Kasmā pana tattha kammadhārayasamāso na icchitoti? Hetuppabhavānaṃ hetu paṭiccasamuppādoti imassa atthassa kammadhārayasamāse asambhavatoti imassa, attano paccayānurūpassa anurūpo paccayo idappaccayoti etassa ca atthassa icchitattā. Yo panettha idaṃ-saddena gahito attho, so ‘‘atthi idappaccayā jarāmaraṇa’’nti jarāmaraṇaggahaṇeneva gahitoti idaṃ-saddo paṭiccasamuppādato pariccajanato aññassa asambhavato paccaye <pageBreak edition="P" number="2.0121" /> avatiṭṭhati, tenettha kammadhārayasamāso. Tattha pana idaṃ-saddassa tato pariccajanakāraṇaṃ natthīti sāmivacanasamāso eva icchito. <bold>Aṭṭhakathāyaṃ</bold>pana yasmā jarāmaraṇādīnaṃ paccayapucchāmukhenāyaṃ paṭiccasamuppādadesanā āraddhā, paṭiccasamuppādo ca nāma atthato hetuppabhavānaṃ hetūti vutto vāyamattho, tasmā ‘‘imassa jarāmaraṇassa paccayo’’ti evamatthavaṇṇanā katā.</paragraph>
<paragraph line="53"><bold>Paṇḍitenā</bold>ti ekaṃsabyākaraṇīyādipañhāvisesajānanasamatthāya paññāya samannāgatena. Tameva hissa paṇḍiccaṃ dassetuṃ <bold>‘‘yathā’’</bold>tiādi vuttaṃ <pageBreak edition="M" number="2.0093" />. Yādisassa jīvassa diṭṭhigatiko sarīrato anaññattaṃ pucchati <bold>‘‘taṃ jīvaṃ taṃ sarīra’’</bold>nti, so evaṃ paramatthato nupalabbhati, kathaṃ tassa vañjhātanayassa viya dīgharassatā sarīrato aññatā vā anaññatā vā byākātabbā siyā, tasmāssa pañhassa ṭhapanīyatā veditabbā. <bold>Tuṇhībhāvo</bold> nāmesa pucchato anādaro vihesā <pageBreak edition="V" number="2.0083" /> viya hotīti <bold>‘‘abyākatameta’’</bold>nti pakārantaramāha. Evaṃ abyākaraṇakāraṇaṃ ñātukāmassa kathetabbaṃ hoti, kathite ca jānantassa pamādopi evaṃ siyā, kathanavidhi pana ‘‘yādisassā’’tiādinā dassito eva. <bold>Evaṃ appaṭipajjitvā</bold>ti evaṃ ṭhapanīyapañhe viya tuṇhībhāvādiṃ anāpajjitvā eva. ‘‘Appaṭipajjitvā’’ti vacanaṃ nidassanamattametaṃ. ‘‘Kiṃ sabbaṃ anicca’’nti vutte ‘‘kiṃ saṅkhataṃ sandhāya pucchasi, udāhu asaṅkhata’’nti paṭipucchitvā byākātabbaṃ hoti ‘‘kiṃ khandhapañcakaṃ pariññeyya’’nti puṭṭhe ‘‘atthi tattha pariññeyyaṃ, atthi na pariññeyya’’nti vibhajja byākātabbaṃ hoti, evaṃ appaṭipajjitvāti ca ayamettha attho icchitoti. Pubbe yassa paccayassa atthitāmattaṃ <pageBreak edition="P" number="2.0122" /> coditanti atthitāmattaṃ vissajjitaṃ. Pucchāsabhāgena hi vissajjananti. Idāni tasseva sarūpapucchā karīyatīti <bold>‘‘puna ki’’</bold>nti vuttaṃ. Idhāpi ‘‘yathā’’tiādi sabbaṃ ānetvā vattabbaṃ.</paragraph>
<paragraph line="54">‘‘Esa nayo sabbapadesū’’ti atidesavasena ussukkaṃ katvā <bold>‘‘nāmarūpapaccayā’’</bold>tiādinā tattha apavādo āraddho. Yasmā dassetukāmo, tasmā idaṃ vuttanti yojanā. <bold>Channaṃ vipākasamphassānaṃyeva gahaṇaṃ hoti</bold> viññāṇādi vedanāpariyosānā vipākavidhīti katvā anekesu suttapadesu, (ma. ni. 3.126; udā. 1) abhidhamme (vibha. 225) ca yebhuyyena tesaṃyeva gahaṇassa niruḷhattā. <bold>Idhā</bold>ti imasmiṃ sutte. <bold>Ca</bold>-saddo byatirekattho, tenettha ‘‘gahitampī’’tiādinā vuccamānaṃyeva visesaṃ joteti. Paccayabhāvo nāma paccayuppannāpekkho tena vinā tassa asambhavato. Tasmā <bold>saḷāyatanappaccayā</bold>ti ‘‘saḷāyatanapaccayā phasso’’ti iminā padenāti yojanā. Avayavena vā samudāyopalakkhaṇametaṃ ‘‘saḷāyatanapaccayā’’ti, tasmā ‘‘saḷāyatanapaccayā phasso’’ti iminā padenāti vuttaṃ hoti. <bold>Gahitampī</bold>ti chabbidhaṃ vipākaphassampi. <bold>Aggahitampī</bold>ti avipākaphassampi kusalākusalakiriyāphassampi. Paccayuppannavisesaṃ dassetukāmoti <pageBreak edition="M" number="2.0094" /> yojanā. Na cettha paccayuppannova upādinno icchito, atha kho paccayopi upādinno icchitoti ajjhattikāyatanasseva saḷāyatanaggahaṇena gahaṇanti katvā vuttaṃ <bold>‘‘saḷāyatanato…pe… dassetukāmo’’</bold>ti. Na hi phassassa cakkhādisaḷāyatanameva paccayo, atha kho ‘‘cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati phasso’’tiādi (ma. ni. 3.421, 425, 426; saṃ. ni. 2.44, 45; 2.4.60; kathā. 465, 467) vacanato rūpāyatanādirūpañca cakkhuviññāṇādināmañca paccayo, tasmā imaṃ cakkhādisaḷāyatanato atirittaṃ <pageBreak edition="P" number="2.0123" /> āvajjanādi viya sādhāraṇaṃ ahutvā, tassa tassa phassassa sādhāraṇatāya aññaṃ visesapaccayaṃ pi-saddena avisiṭṭhaṃ sādhāraṇapaccayaṃ pidassetukāmo bhagavā, ‘‘nāmarūpapaccayā <pageBreak edition="V" number="2.0084" /> phasso’’ti idaṃ vuttanti yojanā. <bold>Abhidhammabhājanīye</bold>pi imameva paccayaṃ sandhāya ‘‘nāmarūpapaccayā phasso’’ti vuttanti <bold>tadaṭṭhakathāyaṃ</bold> (vibha. aṭṭha. 243) ‘‘paccayavisesadassanatthañceva <bold>mahānidānadesanāsaṅgahattha</bold>ñcā’’ti <bold>atthavaṇṇanā</bold> katā. <bold>Paccayāna</bold>nti jātiādīnaṃ paccayadhammānaṃ. <bold>Nidānaṃ kathita</bold>nti jarāmaraṇādikassa nidānattaṃ kathitaṃ ekaṃsiko paccayabhāvo kathito. Tañhi tesaṃ paccayabhāve abyabhicārīti dassetuṃ ‘‘iti kho paneta’’ntiādinā upari desanā pavattā. <bold>Nijjaṭe</bold>ti nijjālake. <bold>Niggumbe</bold>ti nikkhepe. Padadvayenāpi ākulābhāvameva dasseti, tasmā anākulaṃ abyākulaṃ mahantaṃ paccayanidānamettha kathitanti <bold>mahānidānaṃ</bold> suttaṃ aññathābhāvassa abhāvato.</paragraph>
<paragraph line="55" number="98"><bold>Tesaṃ tesaṃ paccayāna</bold>nti tesaṃ tesaṃ jātiādīnaṃ paccayānaṃ. Yasmā paccayabhāvo nāma tehi tehi paccayehi anūnādhikeheva tassa tassa phalassa sambhavato <bold>tatho</bold> taccho, tappakāro vā sāmaggiupagatesu paccayesu muhuttampi <bold>tatho</bold> nibbattanadhammānaṃ asambhavābhāvato. <bold>Avitatho</bold> avisaṃvādanako visaṃvādanākāravirahito aññadhammapaccayehi aññadhammānuppattito. <bold>‘‘Anaññathā’’</bold>ti vuccati aññathābhāvassa abhāvato. Tasmā <bold>‘‘tathaṃ avitathaṃ anaññathaṃ paccayabhāvaṃ dassetu’’</bold>nti vuttaṃ. Pariyāyati <pageBreak edition="P" number="2.0124" /> attano phalaṃ pariggahetvā vattatīti <bold>pariyāyo,</bold> hetūti āha <bold>‘‘pariyāyenāti kāraṇenā’’</bold>ti. <bold>Sabbena sabba</bold>nti devattādinā <pageBreak edition="M" number="2.0095" /> sabbabhāvena sabbā jāti. <bold>Sabbathā sabba</bold>nti tatthāpi cātumahārājikādisabbākārena sabbā, <bold>nipātadvayametaṃ,</bold> nipātañca abyayaṃ, tañca sabbaliṅgavibhattivacanesu ekākārameva hotīti pāḷiyaṃ ‘‘sabbena sabbaṃ sabbathā sabba’’nti vuttaṃ. Atthavacane pana tassa tassa jātisaddāpekkhāya itthiatthavuttitaṃ dassetuṃ <bold>‘‘sabbākārena sabbā’’</bold>tiādi vuttaṃ. <bold>Imināva nayenā</bold>ti iminā jātivāre vutteneva nayena. <bold>Devādīsū</bold>ti <bold>ādi</bold>-saddena gandhabbayakkhādike pāḷiyaṃ (dī. ni. 2.98) āgate, tadantarabhede ca saṅgaṇhāti.</paragraph>
<paragraph line="56"><bold>Idha nikkhittaatthavibhajanatthe</bold>ti imasmiṃ ‘‘kassaci kimhicī’’ti aniyamato uddesavasena vuttatthassa niddisanatthe jotetabbe <bold>nipāto,</bold> tadatthajotanaṃ nipātapadanti attho. <bold>Tassā</bold>ti tassa padassa. <bold>Te</bold>ti dhammadesanāya sampadānabhūtaṃ theraṃ vadati. <bold>Seyyathida</bold>nti vā te katameti ceti attho. Ye hi ‘‘kassacī’’ti, ‘‘kimhicī’’ti ca aniyamato vutto attho, te katameti. Kathetukamyatāpucchā hesā. <bold>Devabhāvāyā</bold>ti devabhāvatthaṃ. <bold>Khandhajātī</bold>ti khandhapātubhāvo, yathā khandhesu uppannesu ‘‘devā’’ti samaññā hoti, tathā tesaṃ uppādoti attho. Tenāha <bold>‘‘yāyā’’</bold>ti āha. <bold>Sabbapadesū</bold>ti ‘‘gandhabbānaṃ gandhabbatthāyā’’tiādīsu sabbesu jātiniddesapadesu <pageBreak edition="V" number="2.0085" />, bhavādipadesu ca. Yena hi nayena sace hi jātīti ayamatthayojanā katā, jātiniddesapadesova ‘‘bhavo’’tiādinā bhavādipadesupi so kātabboti. <bold>Devāti upapattidevā</bold> cātumahārājikato paṭṭhāya yāva bhavaggā dibbanti kāmaguṇādīhi kīḷanti laḷanti viharanti jotantīti katvā. Gandhaṃ abbanti paribhuñjantīti <bold>gandhabbā,</bold> dhataraṭṭhassa <pageBreak edition="P" number="2.0125" /> mahārājassa parivārabhūtā. Yajanti vessavaṇasakkādike pūjentīti <bold>yakkhā,</bold> tena tena vā paṇidhikammādinā yajitabbā pūjetabbāti <bold>yakkhā,</bold> vessavaṇassa mahārājassa parivārabhūtā. <bold>Aṭṭhakathāyaṃ</bold> pana ‘‘amanussā’’ti avisesena vuttaṃ. <bold>Bhūtā</bold>ti kumbhaṇḍā, virūḷhakassa mahārājassa parivārabhūtā. <bold>Aṭṭhakathāyaṃ</bold> pana ‘‘ye keci nibbattasattā’’ti avisesena vuttaṃ. <bold>Aṭṭhipakkhā</bold> bhamaratuppaḷādayo. <bold>Cammapakkhā</bold> jatusiṅgālādayo. <bold>Lomapakkhā</bold> haṃsamorādayo. <bold>Sarīsapā</bold> ahivicchikasatapadiādayo.</paragraph>
<paragraph line="57"><bold>‘‘Tesaṃ</bold><pageBreak edition="M" number="2.0096" /><bold>tesa’’</bold>nti idaṃ na yevāpanakaniddeso viya avuttasaṅgahatthaṃ vacanaṃ, atha kho ayevāpanakaniddeso viya vuttasaṅgahatthanti. <bold>Ādi</bold>-saddeneva ca āmeḍitattho saṅgayhatīti āha <bold>‘‘tesaṃ tesaṃ devagandhabbādīna’’</bold>nti. <bold>Tadattāyā</bold>ti taṃbhāvāya, yathārūpesu khandhesu pavattamānesu ‘‘devā gandhabbā’’ti lokasamaññā hoti, tathārūpatāyāti attho. Tenāha <bold>‘‘devagandhabbādibhāvāyā’’</bold>ti. ‘‘Nirodho, vigamo’’ti ca paṭiladdhattālābhassa bhāvo vuccati, idha pana accantābhāvo adhippeto ‘‘sabbaso jātiyā asatī’’ti avatvā ‘‘jātinirodhā’’ti vuttattāti āha <bold>‘‘abhāvāti attho’’</bold>ti.</paragraph>
<paragraph line="58"><bold>Phalatthāya hinotī</bold>ti yathā phalaṃ tato nibbattati, evaṃ hinoti pavattati, tassa hetubhāvaṃ upagacchatīti attho. <bold>Idaṃ gaṇhatha na</bold>nti ‘‘idaṃ me phalaṃ, gaṇhatha na’’nti evaṃ <bold>appeti viya</bold> niyyāteti viya. ‘‘Esa nayo’’ti avisesaṃ atidisitvā visesamattassa atthaṃ dassetuṃ <bold>‘‘apicā’’</bold>tiādi vuttaṃ. Nanu cāyaṃ jāti parinipphannā, saṅkhatabhāvā ca na hoti vikārabhāvato, tathā jarāmaraṇaṃ, tassa kathaṃ sā hetu hotīti codanaṃ sandhāyāha <pageBreak edition="P" number="2.0126" /><bold>‘‘jarāmaraṇassa hī’’</bold>tiādi. Tabbhāve bhāvo, tadabhāve ca abhāvo jarāmaraṇassa jātiyā upanissayatā.</paragraph>
<paragraph line="59" number="99"><bold>Okāsapariggaho</bold>ti pavattiṭṭhānapariggaho. <bold>Upapattibhave</bold> yujjati upapattikkhandhānaṃ yathāvuttaṭṭhānato aññattha anuppajjanato. <bold>Idha panā</bold>ti imasmiṃ sutte ‘‘kāmabhavo’’tiādinā āgate imasmiṃ ṭhāne. <bold>Kammabhave yujjati</bold> kāmabhavādijotanā visesato tassa jātiyā paccayabhāvatoti. Tenāha <bold>‘‘so hi jātiyā upanissayakoṭiyāva paccayo’’</bold>ti. Nanu ca upapattibhavopi <pageBreak edition="V" number="2.0086" /> jātiyā upanissayavasena paccayo hotīti? Saccaṃ hoti, so pana na tathā padhānabhūto, kammabhavo pana padhānabhūto paccayo janakabhāvatoti. ‘‘So hi jātiyā’’tiādi vuttaṃ kāmabhavūpagaṃ kammaṃ kāmabhavo. Esa nayo rūpārūpabhavesupi. <bold>Okāsapariggahova kato</bold>‘‘kimhicī’’ti iminā sattapariggahassa katattā.</paragraph>
<paragraph line="60" number="100"><bold>Tiṇṇa</bold>mpi <bold>kammabhavāna</bold>nti kāmakammabhavādīnaṃ tiṇṇampi kammabhavānaṃ.<bold> Tiṇṇañca upapattibhavāna</bold>nti kāmupapattibhavādīnaṃ tiṇṇañca upapattibhavānaṃ. <bold>Tathā</bold><pageBreak edition="M" number="2.0097" /><bold>sesānipī</bold>ti diṭṭhupādānādīni sesupādānānipi tiṇṇampi kammabhavānaṃ, tiṇṇañca upapattibhavānaṃ paccayoti attho. <bold>Itī</bold>ti evaṃ vuttanayena. Dvādasa kammabhavā dvādasa upapattibhavāti <bold>catuvīsatibhavā veditabbā.</bold> Yasmā kammabhavassa paccayabhāvamukheneva upādānaṃ upapattibhavassa paccayo nāma hoti, na aññathā, tasmā upādānaṃ kammabhavassa ujukameva paccayabhāvoti āha <bold>‘‘nippariyāyenettha dvādasa kammabhavā labbhantī’’</bold>ti. <bold>Tesa</bold>nti kammabhavānaṃ. <bold>Sahajātakoṭiyā</bold>ti akusalassa kammabhavassa sahajātaṃ upādānaṃ sahajātakoṭiyā, itaraṃ anantarūpanissayādivasena upanissayakoṭiyā, kusalassa kammabhavassa pana <pageBreak edition="P" number="2.0127" /> upanissayakoṭiyāva paccayo. Ettha ca yathā aññamaññanissayasampayuttaatthiavigatādipaccayānaṃ sahajātapaccayena ekasaṅgahataṃ dassetuṃ ‘‘sahajātakoṭiyā’’ti vuttaṃ, evaṃ ārammaṇūpanissayaanantarūpanissayapakatūpanissayānaṃ ekajjhaṃ gahaṇavasena <bold>‘‘upanissayakoṭiyā’’</bold>ti vuttanti <bold>daṭṭhabbaṃ.</bold></paragraph>
<paragraph line="61" number="101"><bold>Upādānassā</bold>ti ettha kāmupādānassa <bold>taṇhā</bold> upanissayakoṭiyāva paccayo, sesupādānānaṃ <bold>sahajātakoṭiyāpi upanissayakoṭiyāpi</bold> viññāṇādi ca vedanāpariyosānā vipākavidhīti katvā.</paragraph>
<paragraph line="62" number="102"><bold>Yadidaṃ vedanāti ettha vipākavedanā</bold>ti tameva tāva <bold>upanissayakoṭiyā paccayo</bold> itarakoṭiyā asambhavato. <bold>Aññā</bold>ti kusalākusalakiriyavedanā. <bold>Aññathāpī</bold>ti sahajātakoṭiyāpi.</paragraph>
<paragraph line="63" number="103"><bold>Ettāvatā</bold>ti jarāmaraṇādīnaṃ paccayaparamparādassanavasena pavattāya ettakāya desanāya. <bold>Purimataṇha</bold>nti purimabhavasiddhaṃ taṇhaṃ. ‘‘Esa paccayo taṇhāya, yadidaṃ vedanā’’ti vatvā tadanantaraṃ ‘‘phassapaccayā vedanāti iti kho panetaṃ vutta’’ntiādinā vedanāya paccayabhūtassa phassassa uddharaṇaṃ aññesu suttesu āgatanayena paṭiccasamuppādassa desanāmaggo <pageBreak edition="V" number="2.0087" />, taṃ pana anotaritvā samudācārataṇhādassanamukheneva taṇhāmūlakadhamme desento āciṇṇadesanāmaggato okkamanto viya, tañca desanaṃ passato appavattanti pasayha balakkārena desento viya ca hotīti āha <bold>‘‘idānī’’</bold>tiādi. <bold>Dve taṇhā</bold>ti idhādhippetataṇhā eva <pageBreak edition="M" number="2.0098" /> dvidhā bhindanto āha. <bold>Esanataṇhā</bold>ti bhogānaṃ pariyesanavasena pavattataṇhā. <bold>Esitataṇhā</bold>ti pariyiṭṭhesu bhogesu uppajjamānataṇhā. <bold>Samudācārataṇhāyā</bold>ti pariyuṭṭhānavasena pavattataṇhāya. <bold>Duvidhāpesā vedanaṃ paṭicca taṇhā</bold><pageBreak edition="P" number="2.0128" /><bold>nāma vedanāpaccayā ca</bold> appaṭiladdhānaṃ bhogānaṃ paṭilābhāya pariyesanā, laddhesu ca tesupātabyatāpattiādi hotīti.</paragraph>
<paragraph line="64">Paritassanavasena pariyesati etāyāti <bold>pariyesanā.</bold> Āsayato, payogato ca pariyesanā tathāpavatto cittuppādo. Tenāha <bold>‘‘taṇhāya sati hotī’’</bold>ti. <bold>Rūpādiārammaṇapaṭilābho</bold>ti savatthukānaṃ rūpādiārammaṇānaṃ gavesanavasena, pavattiyaṃ pana apariyiṭṭhaṃyeva labbhati, tampi atthato pariyesanāya laddhameva nāma tathārūpassa kammassa pubbekatattā eva labbhanato. Tenāha <bold>‘‘so hi pariyesanāya sati hotī’’</bold>ti. <bold>Sukhavinicchaya</bold>nti sukhaṃ visesato nicchinotīti sukhavinicchayo, sukhaṃ sabhāvato, samudayato, atthaṅgamanato, nissaraṇato ca yāthāvato jānitvā pavattañāṇaṃ, taṃ sukhavinicchayaṃ. <bold>Jaññā</bold>ti jāneyya. ‘‘Subhasukha’’ntiādikaṃ ārammaṇe abhūtākāraṃ vividhaṃ ninnabhāvena nicchinoti āropetīti <bold>vinicchayo.</bold> Assādānupassanataṇhādiṭṭhiyāpi evameva vinicchayabhāvo veditabbo. Imasmiṃ pana sutte vitakkoyeva āgatoti yojanā. <bold>Imasmiṃ pana sutte</bold>ti sakkapañhasutte. (Dī. ni. 2.358) tattha hi ‘‘chando kho, devānaṃ inda, vitakkanidāno’’ti āgataṃ. <bold>Idhā</bold>ti imasmiṃ <bold>mahānidānasutte.</bold><bold>‘‘Vitakkeneva vinicchinātī’’</bold>ti etena ‘‘vinicchīyati etenāti vinicchayo’’ti vinicchaya-saddassa karaṇasādhanamāha. <bold>‘‘Ettaka’’</bold>ntiādi vinicchayanākāradassanaṃ.</paragraph>
<paragraph line="65">Chandanaṭṭhena chando, evaṃ rañjanaṭṭhena rāgo, svāyaṃ anāsevanatāya mando hutvā pavatto idhādhippetoti āha <bold>‘‘dubbalarāgassādhivacana’’</bold>nti. <bold>Ajjhosāna</bold>nti taṇhādiṭṭhivasena abhinivisanaṃ. ‘‘Mayhaṃ <pageBreak edition="P" number="2.0129" /> ida’’nti hi taṇhāgāho yebhuyyena attaggāhasannissayova hoti. Tenāha ‘‘ahaṃ mama’’nti, <bold>‘‘balavasanniṭṭhāna’’</bold>nti ca tesaṃ gāhānaṃ thirabhāvappattimāha. <bold>Taṇhādiṭṭhivasena pariggahakaraṇa</bold>nti ‘‘ahaṃ mama’’nti balavasanniṭṭhānavasena abhiniviṭṭhassa <pageBreak edition="M" number="2.0099" /> attattaniyaggāhavatthuno aññāsādhāraṇaṃ viya katvā pariggahetvā ṭhānaṃ, tathāpavatto lobhasahagatacittuppādo. Attanā pariggahitassa vatthuno yassa vasena parehi sādhāraṇabhāvassa asahamāno <pageBreak edition="V" number="2.0088" /> hoti puggalo, so dhammo <bold>asahanatā. Evaṃ vacanatthaṃ vadanti</bold> niruttinayena. Saddalakkhaṇe pana yassa dhammassa vasena macchariyayogato puggalo maccharo, tassa bhāvo, kammaṃ vā <bold>macchariyaṃ,</bold> macchero dhammo. Macchariyassa balavabhāvato ādarena rakkhaṇaṃ ārakkhoti āha <bold>‘‘dvāra…pe… suṭṭhu rakkhaṇa’’</bold>nti. Attano phalaṃ karotīti <bold>karaṇaṃ,</bold> yaṃ kiñci kāraṇaṃ, adhikaṃ karaṇanti <bold>adhikaraṇaṃ,</bold> visesakāraṇaṃ. Visesakāraṇañca bhogānaṃ ārakkhadaṇḍādānādianatthasambhavassāti vuttaṃ <bold>‘‘ārakkhādhikaraṇa’’</bold>ntiādi. <bold>Paranisedhanattha</bold>nti māraṇādinā paresaṃ vibādhanatthaṃ. Ādīyati etenāti <bold>ādānaṃ,</bold> daṇḍassa ādānaṃ <bold>daṇḍādānaṃ,</bold> abhibhavitvā paraviheṭhanacittuppādo. <bold>Satthādāne</bold>pi eseva nayo. Hatthaparāmāsādivasena kāyena kātabbakalaho <bold>kāyakalaho.</bold> Mammaghaṭṭanādivasena vācāya kātabbakalaho <bold>vācākalaho.</bold> Virujjhanavasena virūpaṃ gaṇhāti etenāti <bold>viggaho.</bold> Viruddhaṃ vadati etenāti <bold>vivādo. Tuvaṃ tuva</bold>nti agāravavacanasahacaraṇato tuvaṃ tuvaṃ, sabbete tathāpavattā dosasahagatacittuppādā veditabbā. Tenāha bhagavā ‘‘aneke pāpakā akusalā dhammā sambhavantī’’ti (dī. ni. 2.104).</paragraph>
<paragraph line="66" number="112"><bold>Desanaṃ nivattesī</bold>ti ‘‘taṇhaṃ paṭicca pariyesanā’’tiādinā anulomanayena pavattitaṃ desanaṃ paṭilomanayena <pageBreak edition="P" number="2.0130" /> puna ‘‘ārakkhādhikaraṇa’’nti ārabhanto nivattesi. <bold>Pañcakāmaguṇikarāgavasenā</bold>ti ārammaṇabhūtā pañca kāmaguṇā etassa atthīti pañcakāmaguṇiko, tattha rañjanavasena abhiramaṇavasena pavattarāgo, tassa vasena <bold>uppannā</bold> rañjanavasena taṇhāyanavasena pavattā <bold>rūpāditaṇhāva</bold> kāmesu taṇhāti <bold>kāmataṇhā.</bold> Bhavati atthi sabbakālaṃ tiṭṭhatīti pavattā bhavadiṭṭhi uttarapadalopena <bold>bhavo,</bold> taṃsahagatā taṇhā <bold>bhavataṇhā.</bold> Vibhavati vinassati ucchijjatīti pavattā vibhavadiṭṭhi <bold>vibhavo</bold> uttarapadalopena, taṃsahagatā taṇhā <bold>vibhavataṇhā</bold>ti āha <bold>‘‘sassatadiṭṭhī’’</bold>tiādi. <bold>Ime dve dhammā</bold>ti <pageBreak edition="M" number="2.0100" /> ‘‘esa paccayo upādānassa, yadidaṃ taṇhā’’ti (dī. ni. 2.101) evaṃ vuttā vaṭṭamūlataṇhā ca ‘‘taṇhaṃ paṭicca pariyesanā’’ti (dī. ni. 2.103) evaṃ vuttā samudācārataṇhā cāti ime dve dhammā. <bold>Vaṭṭamūlasamudācāravasenā</bold>ti vaṭṭamūlavasena ceva samudācāravasena ca. <bold>Dvīhi koṭṭhāsehī</bold>ti dvīhi bhāgehi. Dvīhi avayavehi samosaranti nibbattanavasena samaṃ vattanti itoti <bold>samosaraṇaṃ,</bold> paccayo, ekaṃ samosaraṇaṃ etāsanti <bold>ekasamosaraṇā.</bold> Kena pana ekasamosaraṇāti āha <bold>‘‘vedanāyā’’</bold>ti. Dvepi hi taṇhā vedanāpaccayā evāti. Tenāha <bold>‘‘vedanāpaccayena ekapaccayā’’</bold>ti. Tato tato osaritvā āgantvā samavasanaṭṭhānaṃ <bold>osaraṇa samosaraṇaṃ.</bold> Vedanāya <pageBreak edition="V" number="2.0089" /> samaṃ saha ekasmiṃ ārammaṇe osaraṇakapavattanakā vedanā samosaraṇāti āha <bold>‘‘idaṃ sahajātasamosaraṇaṃ nāmā’’</bold>ti.</paragraph>
<paragraph line="67" number="113"><bold>Sabbe</bold>ti uppattidvāravasena bhinditvā vuttā <bold>savipākaphassā</bold> eva viññāṇādi vedanāpariyosānā vipākavithīti <pageBreak edition="P" number="2.0131" /> katvā. Paṭiccasamuppādakathā nāma vaṭṭakathāti āha <bold>‘‘ṭhapetvā cattāro lokuttaravipākaphasse’’</bold>ti. <bold>Bahudhā</bold>ti bahuppakārena. Ayañhi pañcadvāre cakkhupasādādivatthukānaṃ pañcannaṃ vedanānaṃ cakkhusamphassādiko phasso sahajātaaññamaññanissayavipākaāhārasampayuttaatthiavigatavasena aṭṭhadhā paccayo hoti. Sesānaṃ pana ekekasmiṃ dvāre sampaṭicchanasantīraṇatadārammaṇavasena pavattānaṃ kāmāvacaravipākavedanānaṃ cakkhusamphassādiko phasso upanissayavasena ekadhāva paccayo hoti. Manodvārepi tadārammaṇavasena pavattānaṃ kāmāvacaravipākavedanānaṃ sahajātamanosamphasso tatheva aṭṭhadhā paccayo hoti, tathā paṭisandhibhavaṅgacutivasena pavattānaṃ tebhūmakavipākavedanānaṃ. Yā pana tā manodvāre tadārammaṇavasena pavattā kāmāvacaravedanā, tāsaṃ manodvārāvajjanasampayutto manosamphasso upanissayavasena ekadhāva paccayo hotīti evaṃ phasso bahudhā vedanāya paccayo hotīti veditabbaṃ.</paragraph>
<paragraph line="68" number="114"><bold>Vedanādīna</bold>nti vedanāsaññāsaṅkhāraviññāṇānaṃ. <bold>Asadisabhāvā</bold>ti anubhavanasañjānanābhisaṅkharaṇavijānanabhāvā. Te hi aññamaññavidhurena vedayitādirūpena ākiriyanti paññāyantīti <bold>ākārāti vuccanti. Teyevā</bold>ti <pageBreak edition="M" number="2.0101" /> vedanādīnaṃ te eva vedayitādiākārā. <bold>Sādhukaṃ dassiyamānā</bold>ti sakkaccaṃ paccakkhato viya pakāsiyamānā. <bold>Taṃ taṃ līnamatthaṃ gamentī</bold>ti ‘‘arūpaṭṭho ārammaṇābhimukhanamanaṭṭho’’ti evamādikaṃ taṃ taṃ līnaṃ apākaṭamatthaṃ gamenti ñāpentīti <bold>liṅgāni. Tassa tassa sañjānanahetuto</bold>ti tassa tassa arūpaṭṭhādikassa sallakkhaṇassa kāraṇattā. Nimīyanti anumīyanti etehīti <bold>nimittāni. Tathā tathā</bold> arūpabhāvādippakārena, vedayitādippakārena ca <bold>uddisitabbato</bold> kathetabbato <bold>uddesā. Tasmā</bold>ti ‘‘asadisabhāvā’’tiādinā vuttamevatthaṃ kāraṇabhāvena paccāmasati. Yasmā vedanādīnaṃ aññamaññaasadisabhāvā yathāvuttenatthena ākārādayo, tasmā <bold>ayaṃ</bold> idāni vuccamāno ettha pāḷipade <bold>attho.</bold></paragraph>
<paragraph line="69"><bold>Nāmasamūhassā</bold>ti ārammaṇābhimukhaṃ namanaṭṭhena ‘‘nāma’’nti laddhasamaññassa <pageBreak edition="P" number="2.0132" /> vedanādicatukkhandhasaṅkhātassa arūpadhammapuñjassa. <bold>Paññattī</bold>ti ‘‘nāmakāyo arūpakalāpo arūpino <pageBreak edition="V" number="2.0090" /> khandhā’’tiādikā paññāpanā hoti. Cetanāpadhānattā saṅkhārakkhandhadhammānaṃ <bold>‘‘saṅkhārānaṃ cetanākāre’’</bold>tiādi vuttaṃ. Tathā hi <bold>suttantabhājanīye</bold> saṅkhārakkhandhavibhajane ‘‘yā cetanā sañcetanā sañcetayitatta’’nti (vibha. 249 abhidhammabhājanīye) cetanāva niddiṭṭhā. <bold>Asatī</bold>ti asantesu. Vacanavipallāsena hi evaṃ vuttaṃ. <bold>Cattāro khandhe vatthuṃ katvā</bold>ti vedanā saññā cittaṃ cetanādayoti ime catukkhandhasaññite nissayapaccayabhūte dhamme vatthuṃ katvā. Ayañca nayo pañcadvārepi sambhavatīti <bold>‘‘manodvāre’’</bold>ti visesitaṃ. <bold>Adhivacanasamphassavevacano</bold>ti adhivacanamukhena paññattimukhena gahetabbattā ‘‘adhivacanasamphasso’’ti laddhanāmo. <bold>So</bold>ti manosamphasso. Pañcavokāre ca hadayavatthuṃ nissāya labbhanato <bold>rūpakāye paññāyateva,</bold> ayaṃ pana nayo idha na icchito vedanādipaṭikkhepavasena asambhavapariyāyassa jotitattāti <bold>‘‘pañcapasāde vatthuṃ katvā uppajjeyyā’’</bold>ti attho vutto. Na hi vedanāsannissayena vinā pañcapasāde vatthuṃ katvā manosamphassassa sambhavo atthi. Uppattiṭṭhāne asati anuppattiṭṭhānato phalassa uppatti nāma kadācipi natthīti imamatthaṃ yathādhigatassa atthassa nidassanavasena dassento <bold>‘‘ambarukkhe’’</bold>tiādimāha <pageBreak edition="M" number="2.0102" />. <bold>Rūpakāyato</bold>ti kevalaṃ rūpakāyato. <bold>Tassā</bold>ti manosamphassassa.</paragraph>
<paragraph line="70">Virodhipaccayasannipāte vibhūtatarā visadisuppatti, tasmiṃ vā sati attano santāne vijjamānasseva visadisuppattihetubhāvo <bold>ruppanākāro.</bold> So eva ruppanākāro vatthusappaṭighādikaṃ taṃ taṃ līnamatthaṃ gametīti <bold>liṅgaṃ.</bold> Tassa tassa sañjānanahetuto <bold>nimittaṃ.</bold> Tathā tathā uddisitabbato <bold>uddeso</bold>ti evamettha ākārādayo atthato <pageBreak edition="P" number="2.0133" /> veditabbā. Vatthārammaṇānaṃ aññamaññapaṭihananaṃ <bold>paṭigho,</bold> tato paṭighato jāto <bold>paṭighasamphasso.</bold> Tenāha <bold>‘‘sappaṭigha’’</bold>ntiādi. <bold>Nāmakāyato</bold>ti kevalaṃ nāmakāyato. <bold>Tassā</bold>ti paṭighasamphassassa. Sesaṃ paṭhamapañhe vuttanayameva.</paragraph>
<paragraph line="71"><bold>Ubhayavasenā</bold>ti nāmakāyo rūpakāyoti ubhayasannissayassa adhivacanasamphasso paṭighasamphassoti ubhayasamphassassa vasena.</paragraph>
<paragraph line="72"><bold>Visuṃ visuṃ paccayaṃ dassetvā</bold>ti byatirekamukhena paccekaṃ nāmakāyarūpakāyasaññitaṃ paccayaṃ dassetvā. <bold>Tesa</bold>nti phassānaṃ. <bold>Avisesato</bold>ti visesaṃ akatvā sāmaññato. <bold>Dassetu</bold>nti byatirekamukheneva dassetuṃ. <bold>Eseva hetū</bold>ti esa chasupi dvāresu pavatto nāmarūpasaṅkhāto hetu yathārahaṃ dvinnampi phassānaṃ. Idāni taṃ yathārahaṃ pavattiṃ vibhajitvā dassetuṃ <bold>‘‘cakkhudvārādīsu hī’’</bold>tiādi vuttaṃ.</paragraph>
<paragraph line="73"><bold>Sampayuttakā</bold><pageBreak edition="V" number="2.0091" /><bold>khandhā</bold>ti phassena sampayuttā vedanādayo khandhā. Āvajjanassāpi sampayuttakkhandhaggahaṇenevettha gahaṇaṃ daṭṭhabbaṃ tadavinābhāvato. Parato <bold>manosamphasse</bold>pi eseva nayo. <bold>Pañcavidhopī</bold>ti cakkhusamphassādivasena pañcavidhopi. <bold>So phasso</bold>ti paṭighasamphasso. <bold>Bahudhā</bold>ti bahuppakārena. Tathā hi vipākanāmaṃ vipākassa anekabhedassa manosamphassassa sahajātaaññamaññanissayavipākasampayuttaatthiavigatavasena sattadhā paccayo hoti. Yaṃ panettha āhārakiccaṃ, taṃ āhārapaccayavasena. Yaṃ indriyakiccaṃ, taṃ indriyapaccayavasena paccayo hoti. Avipākaṃ pana nāmaṃ avipākassa manosamphassassa ṭhapetvā vipākapaccayaṃ itaresaṃ vasena paccayo hoti. Rūpaṃ pana cakkhāyatanādibhedaṃ cakkhusamphassādikassa pañcavidhassa phassassa nissayapurejātaindriyavippayuttaatthiavigatavasena <pageBreak edition="P" number="2.0134" /><pageBreak edition="M" number="2.0103" /> chadhā paccayo hoti. Rūpāyatanādibhedaṃ tassa pañcavidhassa ārammaṇapurejātaatthiavigatavasena catudhā paccayo hoti. Manosamphassassa pana tāni rūpāyatanādīni, dhammārammaṇañca tathā ca ārammaṇapaccayamatteneva paccayo hoti. Vatthurūpaṃ pana manosamphassassa nissayapurejātavippayuttaatthiavigatavasena pañcadhā paccayo hoti. Evaṃ <bold>nāmarūpaṃ assa</bold> phassassa bahudhā <bold>paccayo hotī</bold>ti veditabbaṃ.</paragraph>
<paragraph line="74" number="115"> Paṭhamuppattiyaṃ viññāṇaṃ nāmarūpassa visesapaccayoti imamatthaṃ byatirekamukhena dassetuṃ pāḷiyaṃ ‘‘mātukucchimhi na okkamissathā’’tiādi vuttaṃ. Gabbhaseyyakapaṭisandhi hi bāhirato mātukucchiṃ okkamantassa viya hontīpi atthato yathāpaccayaṃ khandhānaṃ tattha paṭhamuppattiyeva. Tenāha <bold>‘‘pavisitvā…pe… na vattissathā’’</bold>ti. <bold>Suddha</bold>nti kevalaṃ viññāṇena amissitaṃ virahitaṃ. ‘‘Avasesa’’nti idaṃ nāmāpekkhaṃ, tasmā <bold>avasesaṃ nāmarūpa</bold>nti imaṃ viññāṇaṃ ṭhapetvā avasesaṃ nāmarūpaṃ vāti attho. <bold>Paṭisandhivasena okkanta</bold>nti paṭisandhiggahaṇavasena, mātukucchiṃ okkamantassa vā paṭhamāvayavabhāvena otiṇṇaṃ. <bold>Vokkamissathā</bold>ti santativicchedaṃ vināsaṃ upagamissatha, taṃ pana maraṇaṃ nāma hotīti āha <bold>‘‘cutivasenā’’</bold>ti. <bold>Assā</bold>ti viññāṇassa, tañca kho viññāṇasāmaññavasena vuttaṃ. Tenāha <bold>‘‘tasseva cittassa nirodhenā’’</bold>ti, paṭisandhicittasseva nirodhenāti attho. <bold>Tato</bold>ti paṭisandhicittato. Paṭisandhicittassa, tato dutiyatatiyacittānaṃ vā nirodhena cuti na hotīti vuttamatthaṃ yuttito vibhāvetuṃ <bold>‘‘paṭisandhicittena hī’’</bold>tiādi vuttaṃ. <bold>Etasmiṃ antare</bold>ti etasmiṃ soḷasacittakkhaṇe kāle. <bold>Antarāyo natthī</bold>ti ettha dārakassa tāva maraṇantarāyo mā hotu tadā cuticittassa asambhavato, mātu pana kathaṃ tadā maraṇantarāyābhāvoti? Taṃ taṃ kālaṃ anatikkamitvā <pageBreak edition="V" number="2.0092" /> tadantareyeva <pageBreak edition="P" number="2.0135" /> cavanadhammāya gabbhaggahaṇasseva asambhavato. Tenāha <bold>‘‘ayañhi anokāso nāmā’’</bold>ti, cutiyāti adhippāyo.</paragraph>
<paragraph line="75"><bold>Paṭisandhicittena saddhiṃ samuṭṭhitarūpānī</bold>ti okkantikkhaṇe uppannakammajarūpāni vadati. Tāni hi nippariyāyato paṭisandhicittena saddhiṃ samuṭṭhitarūpāni nāma, na utusamuṭṭhānāni paṭisandhicittassa uppādato pacchā samuṭṭhitattā. Cittajāhārajānaṃ <pageBreak edition="M" number="2.0104" /> pana tadā asambhavo eva. Yāni paṭisandhicittena saddhiṃ samuṭṭhitarūpāni, tāni tividhāni tassa uppādakkhaṇe samuṭṭhitāni, ṭhitikkhaṇe samuṭṭhitāni, bhaṅgakkhaṇe samuṭṭhitānīti. Tesu uppādakkhaṇe samuṭṭhitāni sattarasamassa bhavaṅgassa uppādakkhaṇe nirujjhanti, ṭhitikkhaṇe samuṭṭhitāni ṭhitikkhaṇe nirujjhanti, bhaṅgakkhaṇe samuṭṭhitāni bhaṅgakkhaṇe nirujjhanti. Tattha ‘‘bhañjamāno dhammo bhañjamānassa dhammassa paccayo hotī’’ti na sakkā vattuṃ, uppāde, pana ṭhitiyañca na na sakkāti ‘‘sattarasamassa bhavaṅgassa uppādakkhaṇe, ṭhitikkhaṇe ca dharantānaṃ vasena tassa paccayampi dātuṃ na sakkontī’’ti vuttaṃ. Rūpakāyūpatthambhitasseva hi nāmakāyassa pañcavokāre pavattīti. Tehi rūpadhammehi tassa cittassa balavataraṃ sandhāyāha <bold>‘‘sattarasamassa…pe… pavatti pavattatī’’</bold>ti. <bold>Paveṇī ghaṭiyatī</bold>ti aṭṭhacattālīsakammajassa <pageBreak edition="P" number="2.0136" /> rūpapaveṇī sambandhā hutvā pavattati. Paṭhamañhi paṭisandhicittaṃ, tato yāva soḷasamaṃ bhavaṅgacittaṃ, tesu ekekassa uppādaṭhitibhaṅgavasena tayo tayo khaṇā. Tattha ekekassa cittassa tīsu tīsu khaṇesu samatiṃsa samatiṃsa kammajarūpāni uppajjanti. Iti soḷasatikā aṭṭhacattālīsaṃ honti. Esa nayo tato paresupi. Taṃ sandhāya vuttaṃ ‘‘aṭṭhacattālīsakammajassa rūpapaveṇī sambandhā hutvā pavattatī’’ti. <bold>Sace pana na sakkontī</bold>ti paṭisandhicittena saddhiṃ samuṭṭhitarūpāni sattarasamassa bhavaṅgassa paccayaṃ dātuṃ sace na sakkonti. Yadi hi paṭisandhicittato sattarasamaṃ cuticittaṃ siyā, paṭisandhicittassa ṭhitibhaṅgakkhaṇesupi kammajarūpaṃ na uppajjeyya, pageva bhavaṅgacittakkhaṇesu. Tathā sati nattheva tassa cittassa paccayalābhoti pavatti nappavattati, paveṇī na ghaṭiyateva, aññadatthu vicchijjati. Tenāha <bold>‘‘vokkamatiti</bold><bold>nāma hotī’’</bold>tiādi.</paragraph>
<paragraph line="76"><bold>Itthattāyā</bold>ti itthaṃpakāratāya. Yādiso gabbhaseyyakassa attabhāvo, taṃ sandhāyetaṃ vuttaṃ. Tassa ca pañcakkhandhā anūnā eva hontīti āha <bold>‘‘evaṃ paripuṇṇapañcakkhandhabhāvāyā’’</bold>ti. <bold>Upacchijjissathā</bold>ti santānavicchedena vicchindeyya. <bold>Suddhaṃ nāmarūpamevā</bold>ti viññāṇavirahitaṃ kevalaṃ nāmarūpameva. Avayavānaṃ pāripūri <bold>vuḍḍhi.</bold> Thirabhāvappatti <bold>virūḷhi.</bold> Mahallakabhāvappatti <bold>vepullaṃ.</bold> Tāni <pageBreak edition="V" number="2.0093" /> ca yathākkamaṃ paṭhamādivayavasena hontīti vuttaṃ <bold>‘‘paṭhamavayavasenā’’</bold>tiādi. <bold>Vā</bold>-saddo aniyamattho, tena vassasahassadvayādīnaṃ saṅgaho daṭṭhabbo.</paragraph>
<paragraph line="77"><bold>Viññāṇamevā</bold>ti <pageBreak edition="M" number="2.0105" /> niyamavacanaṃ, ito bāhirakappitassa attano, issarādīnañca paṭikkhepapadaṃ, na avijjādiphassādipaṭikkhepapadaṃ paṭiyogīnivattanapadattā avadhāraṇassa. Tenāha <bold>‘‘eseva hetū’’</bold>tiādi. Ayañca nayo heṭṭhāpi sabbapadesu yathārahaṃ vattabbo. Idāni viññāṇameva nāmarūpassa padhānakāraṇanti imamatthaṃ opammavasena vibhāvetuṃ <bold>‘‘yathā hī’’</bold>tiādi vuttaṃ. Paccekaṃ viya samuditassāpi nāmarūpassa viññāṇena vinā attakiccāsamatthataṃ dassetuṃ <bold>‘‘tvaṃ nāmarūpaṃ nāmā’’</bold>ti ekajjhaṃ gahaṇaṃ. <bold>Purecārike</bold>ti pubbaṅgameva. Viññāṇañhi <pageBreak edition="P" number="2.0137" /> sahajātadhammānaṃ pubbaṅgamaṃ. Tenāha bhagavā ‘‘manopubbaṅgamā dhammā’’ti. (Dha. pa. 1; netti. 90, 92; peṭako. 13, 83) <bold>bahudhā</bold>ti anekappakārena <bold>paccayo hoti. </bold></paragraph>
<paragraph line="78">Kathaṃ? Vipākanāmassa hi paṭisandhiyaṃ aññaṃ vā viññāṇaṃ sahajātaaññamaññanissayavipākaāhāraindriyasampayuttaatthiavigatapaccayehi navadhā paccayo hoti. Vatthurūpassa paṭisandhiyaṃ sahajātaaññamaññanissayavipākaāhāraindriyavippayuttaatthiavigatapaccayehi navadhā paccayo hoti. Ṭhapetvā pana vatthurūpaṃ sesarūpassa imesu navasu aññamaññapaccayaṃ apanetvā sesehi aṭṭhahi paccayehi paccayo hoti. Abhisaṅkhāraviññāṇaṃ pana asaññasattarūpassa, pañcavokāre vā kammajassa suttantikapariyāyato upanissayavasena ekadhāva paccayo hoti. Avasesañhi paṭhamabhavaṅgato pabhuti sabbampi viññāṇaṃ tassa nāmarūpassa yathārahaṃ paccayo hotīti veditabbaṃ. Ayamettha saṅkhepo, vitthārato pana paccayanaye dassiyamāne sabbāpi mahāpakaraṇakathā ānetabbā hotīti na vitthāritā. Kathaṃ panetaṃ paccetabbaṃ ‘‘paṭisandhināmarūpaṃ viññāṇapaccayā hotī’’ti? Suttato, yuttito ca. Pāḷiyañhi ‘‘cittānuparivattino dhammā’’tiādinā (dha. sa. mātikā 62) nayena bahudhā vedanādīnaṃ viññāṇapaccayatā āgatā. Yuttito pana idha cittajena rūpena diṭṭhena adiṭṭhassāpi rūpassa viññāṇaṃ paccayo hotīti viññāyati. Cittehi pasanne, appasanne vā tadanurūpāni rūpāni uppajjamānāni diṭṭhāni, diṭṭhena ca adiṭṭhassa anumānaṃ hotīti. Iminā idha ‘‘diṭṭhena cittajarūpena adiṭṭhassāpi paṭisandhirūpassa viññāṇaṃ paccayo hotī’’ti paccetabbametaṃ <pageBreak edition="P" number="2.0138" />. Kammasamuṭṭhānassāpi hi rūpassa cittasamuṭṭhānassa viya viññāṇapaccayatā paṭṭhāne āgatāti.</paragraph>
<paragraph line="79" number="116"> Idha <pageBreak edition="V" number="2.0094" /><pageBreak edition="M" number="2.0106" /><bold>samudaya</bold>-saddo samudāya-saddo viya samūhapariyāyoti āha <bold>‘‘dukkharāsisambhavo’’</bold>ti. <bold>Ekako</bold>ti asahāyo rājaparisārahito. <bold>Passeyyāma te rājabhāvaṃ</bold> amhehi vināti adhippāyo. Yathārahaṃ parisaṃ rañjetīti hi <bold>rājā. Atthato</bold>ti atthasiddhito avadantampi <bold>vadati viya. ‘‘Hadayavatthu’’</bold>nti imināva tannissayopi gahito vāti daṭṭhabbaṃ. Ānantariyabhāvato nissayanissayopi ‘‘nissayo’’ tveva vuccatīti. <bold>Paṭisandhiviññāṇaṃ nāma bhaveyyāsi,</bold> netaṃ ṭhānaṃ vijjatīti attho. Tenāha <bold>‘‘passeyyāmā’’</bold>tiādi. <bold>Bahudhā</bold>ti anekadhā <bold>paccayo hoti.</bold> Kathaṃ? Nāmaṃ tāva paṭisandhiyaṃ sahajātaaññamaññanissayavipākasampayuttaatthiavigatapaccayehi sattadhā viññāṇassa paccayo hotīti. Kiñci panettha hetupaccayena, kiñci āhārapaccayenāti evaṃ aññathāpi paccayo hoti. Avipākaṃ pana nāmaṃ yathāvuttesu paccayesu ṭhapetvā vipākapaccayaṃ itarehi chahi paccayehi paccayo hoti. Kiñci panettha hetupaccayena, kiñci āhārapaccayenāti aññathāpi paccayo hoti, tañca kho pavattiyaṃyeva, na paṭisandhiyaṃ. Rūpato pana hadayavatthu paṭisandhiyaṃ viññāṇassa sahajātaaññamaññanissayavippayuttaatthi avigatapaccayehi chadhāva paccayo hoti. Pavattiyaṃ pana sahajātaaññamaññapaccayavajjitehi pañcahi purejātapaccayena saha teheva paccayehi paccayo hoti. Cakkhāyatanādibhedaṃ pana pañcavidhampi rūpaṃ yathākkamaṃ cakkhuviññāṇādibhedassa viññāṇassa nissayapurejātaindriyavippayuttaatthiavigatapaccayehi paccayo hotīti evaṃ nāmarūpaṃ viññāṇassa bahudhā paccayo hotīti veditabbaṃ.</paragraph>
<paragraph line="80">Yvāyamanukkamena viññāṇassa nāmarūpaṃ, paṭisandhināmarūpassa <pageBreak edition="P" number="2.0139" />, ca viññāṇaṃ pati paccayabhāvo, so kadāci viññāṇassa sātisayo, kadāci nāmarūpassa, kadāci ubhinnaṃ sadisoti tividhopi so <bold>‘‘ettāvatā’’</bold>ti padena ekajjhaṃ gahitoti dassento <bold>‘‘viññāṇe…pe… pavattesū’’</bold>ti vatvā puna yamidampi viññāṇaṃ nāmarūpasaññitānaṃ pañcannaṃ khandhānaṃ aññamaññanissayena pavattānaṃ ettakena sabbā saṃsāravaṭṭappavattīti imamatthaṃ dassento <bold>‘‘ettakena…pe… paṭisandhiyo’’</bold>ti āha. Tattha <bold>ettakenā</bold>ti ettakeneva, na ito aññena kenaci kārakavedakasabhāvena attanā, issarādinā vāti attho. Antogadhāvadhāraṇañhetaṃ padaṃ.</paragraph>
<paragraph line="81"><bold>Vacanamattameva</bold><pageBreak edition="M" number="2.0107" /><bold>adhikiccā</bold>ti dāsādīsu sirivaḍḍhakādi-saddā viya atathattā vacanamattameva adhikāraṃ katvā <bold>pavattassa.</bold> Tenāha <bold>‘‘atthaṃ adisvā’’</bold>ti. <bold>Vohārassā</bold>ti voharaṇamattassa. <bold>Patho</bold>ti pavattimaggo pavattiyā visayo. Yasmā saraṇakiriyāvasena puggalo <bold>‘‘sato’’</bold>ti vuccati, sampajānanakiriyāvasena <bold>‘‘sampajāno’’</bold>ti, tasmā vuttaṃ <bold>‘‘kāraṇāpadesavasenā’’</bold>ti. Kāraṇaṃ <pageBreak edition="V" number="2.0095" /> niddhāretvā utti niruttīti. Ekameva atthaṃ ‘‘paṇḍito’’tiādinā pakārato ñāpanato <bold>‘‘paññattī’’</bold>ti vadanti. So eva hi ‘‘paṇḍito’’ti ca ‘‘byatto’’ti ca ‘‘medhāvī’’ti ca paññāpīyatīti. Paṇḍiccappakārato pana <bold>paṇḍito,</bold> veyyattiyappakārato <bold>byatto</bold>ti paññāpīyatīti evaṃ pakārato paññāpanato paññatti. Yasmā idha adhivacananiruttipaññattipadāni samānatthāni. Sabbañca vacanaṃ adhivacanādibhāvaṃ bhajati, tasmā kesuci vacanavisesesu visesena pavattehi adhivacanādisaddehi sabbāni vacanāni paññattiatthappakāsanasāmaññena vuttānīti iminā adhippāyena ayamatthayojanā katāti veditabbā.</paragraph>
<paragraph line="82">Atha vā <bold>adhi</bold>-saddo uparibhāve, upari vacanaṃ <bold>adhivacanaṃ. </bold> Kassa upari? Pakāsetabbassa atthassāti pākaṭo yamattho. Adhīnaṃ vā vacanaṃ <bold>adhivacanaṃ.</bold> Kena adhīnaṃ? Atthena. Tathā taṃtaṃatthappakāsena <pageBreak edition="P" number="2.0140" /> nicchitaṃ, niyataṃ vā vacanaṃ <bold>nirutti.</bold> Pathavīdhātupurisāditaṃtaṃpakārena ñāpanato <bold>paññattī</bold>ti evaṃ adhivacanādipadānaṃ sabbavacanesu pavatti veditabbā, aññathā sirivaḍḍhakadhanavaḍḍhakappakārānameva niruttitā, ‘‘paṇḍito viyatto’’ti evaṃ pakārānameva ekameva atthaṃ tena tena pakārena ñāpentānaṃ paññattitā ca āpajjeyyāti. Evaṃ tīhipi nāmehi vuttassa vohārassa pavattimaggopi saha viññāṇena nāmarūpanti ettāvatāva icchitabbo. Tenāha <bold>‘‘itī’’</bold>tiādi. <bold>Paññāya avacaritabba</bold>nti paññāya pavattitabbaṃ, ñeyyanti attho. Tenāha <bold>‘‘jānitabba’’</bold>nti. <bold>Vaṭṭa</bold>nti kilesavaṭṭaṃ, kammavaṭṭaṃ, vipākavaṭṭanti tividhampi vaṭṭaṃ. <bold>Vattatī</bold>ti pavattati. Tayidaṃ ‘‘jāyethā’’tiādinā pañcahi padehi vuttassa atthassa nigamanavasena vuttaṃ. <bold>Ādi</bold>-saddena itthītipurisātiādīnampi saṅgaho daṭṭhabbo. <bold>Nāmapaññattatthāyā</bold>ti khandhādiphassādisattādiitthādināmassa paññāpanatthāya. Vatthupi ettāvatāva. Tenāha <bold>‘‘khandhapañcakampi ettāvatāva paññāyatī’’</bold>ti. <bold>Ettāvatā</bold> ettakena, saha viññāṇena nāmarūpappavattiyāti attho.</paragraph>
<subhead line="83">Attapaññattivaṇṇanā</subhead>
<paragraph line="84" number="117"> Anusandhiyati <pageBreak edition="M" number="2.0108" /> etenāti <bold>anusandhi,</bold> heṭṭhā āgatadesanāya anusandhānavasena pavattā uparidesanā, sā paṭhamapadassa dassitā, idāni dutiyapadassa dassetabbāti tamatthaṃ dassento <bold>‘‘iti bhagavā’’</bold>tiādimāha. <bold>Rūpi</bold>nti rūpavantaṃ. <bold>Paritta</bold>nti na vipulaṃ, appakanti attho. Yasmā attā nāma koci paramatthato natthi. Kevalaṃ pana diṭṭhigatikānaṃ parikappitamattaṃ <pageBreak edition="V" number="2.0096" />, tasmā yattha nesaṃ attasaññā, yathā cassa rūpibhāvādiparikappanā hoti, taṃ dassento <bold>‘‘yo’’</bold>tiādimāha. <bold>Rūpiṃ paritta</bold>nti attano upaṭṭhitakasiṇarūpavasena rūpiṃ, tassa avaḍḍhitabhāvena parittaṃ. <bold>Paññapeti</bold> nīlakasiṇādivasena nānākasiṇalābhī. <bold>Ta</bold>nti attānaṃ <pageBreak edition="P" number="2.0141" />. <bold>Ananta</bold>nti kasiṇanimittassa appamāṇatāya paricchedassa anupaṭṭhānato antarahitaṃ. <bold>Ugghāṭetvā</bold>ti bhāvanāya apanetvā. <bold>Nimittaphuṭṭhokāsa</bold>nti tena kasiṇanimittena phuṭṭhappadesaṃ. <bold>Tesū</bold>ti catūsu arūpakkhandhesu. <bold>Viññāṇamattamevā</bold>ti ‘‘viññāṇamayo attā’’ti evaṃvādī.</paragraph>
<paragraph line="85" number="118"><bold>‘‘Etarahī’’</bold>ti sāvadhāraṇamidaṃ padanti tadatthaṃ dassento ‘‘idānevā’’ti vatvā avadhāraṇena nivattitamatthaṃ āha <bold>‘‘na ito para’’</bold>nti. Tattha tattheva sattā ucchijjantīti ucchedavādī, tenāha <bold>‘‘ucchedavasenetaṃ vutta’’</bold>nti. <bold>Bhāvi</bold>nti sabbaṃ sadā bhāviṃ avinassanakaṃ. Tenāha <bold>‘‘sassatavasenetaṃ vutta’’</bold>nti. <bold>Atathāsabhāva</bold>nti yathā paravādī vadanti, na tathā sabhāvaṃ. <bold>Tathabhāvāyā</bold>ti ucchedabhāvāya vā sassatabhāvāya vā. Aniyamavacanañhetaṃ vuttaṃ sāmaññajotanāvasena. <bold>Sampādessāmī</bold>ti tathabhāvaṃ assa sampannaṃ katvā dassayissāmi, patiṭṭhāpessāmīti attho. Tathā hi vakkhati ‘‘sassatavādañca jānāpetvā’’tiādi. (Dī. ni. aṭṭha. 2.118) <bold>iminā</bold>ti ‘‘atathaṃ vā panā’’tiādi vacanena, anucchedasabhāvampi samānaṃ sassatavādino mativasenāti adhippāyo. <bold>Upakappessāmī</bold>ti upecca samatthayissāmi.</paragraph>
<paragraph line="86"><bold>Evaṃ samāna</bold>nti evaṃ bhūtaṃ samānaṃ. Rūpakasiṇajjhānaṃ <bold>rūpaṃ</bold> uttarapadalopena, adhigamanavasena taṃ etassa atthīti <bold>rūpī</bold>ti āha <bold>‘‘rūpinti rūpakasiṇalābhi’’</bold>nti. <bold>Parittattānudiṭṭhī</bold>ti ettha rūpī-saddopiāvuttiādinayena ānetvā vattabbo, rūpībhāvampi hi so diṭṭhigatiko parittabhāvaṃ viya <pageBreak edition="M" number="2.0109" /> attano abhinivissa ṭhitoti. <bold>Arūpi</bold>nti etthāpi eseva nayo. ‘‘Pattapalāsabahulagacchasaṅkhepena ghanagahanajaṭāvitānā <pageBreak edition="P" number="2.0142" /> nātidīghasantānā <bold>valli,</bold> tabbiparītā <bold>latā’’</bold>ti vadanti. <bold>Appahīnaṭṭhenā</bold>ti maggena asamucchinnabhāvena. Kāraṇalābhe sati uppajjanārahatā anusayanaṭṭho.</paragraph>
<paragraph line="87"><bold>Arūpakasiṇaṃ</bold> nāma kasiṇugghāṭiṃ ākāsaṃ, na paricchinnākāsakasiṇaṃ. ‘‘Ubhayampi arūpakasiṇamevā’’ti keci. <bold>Arūpakkhandhagocaraṃ vā</bold>ti vedanādayo arūpakkhandhā ‘‘attā’’ti abhinivesassa gocaro etassāti arūpakkhandhagocaro, diṭṭhigatiko, taṃ arūpakkhandhagocaraṃ. <bold>Vā</bold>-saddo vuttavikappattho. Saddayojanā pana arūpaṃ arūpakkhandhā gocarabhūtā etassa atthīti arūpī, taṃ arūpiṃ. <bold>Lābhino cattāro</bold>ti rūpakasiṇādilābhavasena taṃ taṃ diṭṭhivādaṃ sayameva parikappetvā <pageBreak edition="V" number="2.0097" /> taṃ ādāya paggayha paññāpanakā cattāro diṭṭhigatikā. <bold>Tesaṃ antevāsikā</bold>ti tesaṃ lābhīnaṃ vādaṃ paccakkhato, paramparāya ca uggahetvā tatheva naṃ khamitvā rocetvā paññāpanakā cattāro. <bold>Takkikā cattāro</bold>ti kasiṇajjhānassa alābhino kevalaṃ takkanavaseneva yathāvutte cattāro diṭṭhivāde sayameva abhinivissa paggayha ṭhitā cattāro. <bold>Tesaṃ antevāsikā</bold> pubbe vuttanayena veditabbā.</paragraph>
<subhead line="88">Naattapaññattivaṇṇanā</subhead>
<paragraph line="89" number="119"><bold>Āraddhavipassakopī</bold>ti samparāyikavipassakopi, tena balavavipassanāya ṭhitaṃ puggalaṃ dasseti. <bold>Na paññapeti eva</bold> abahussuto pīti adhippāyo. Tādiso hi vipassanāya ānubhāvo. Sāsanikopi jhānābhiññālābhī ‘‘na paññapetī’’ti na vattabboti so idha na uddhaṭo. Idāni nesaṃ apaññāpane kāraṇaṃ dasseti <bold>‘‘etesañhī’’</bold>tiādinā. <bold>Icceva ñāṇaṃ hoti,</bold> na viparītaggāho tassa kāraṇassa dūrasamussāritattā. Arūpakkhandhā icceva ñāṇaṃ hotīti yojanā.</paragraph>
<subhead line="90">Attasamanupassanāvaṇṇanā</subhead>
<paragraph line="91" number="121"><bold>Diṭṭhivasena samanupassitvā,</bold> na ñāṇavasena. <bold>Sā ca samanupassanā</bold> atthato diṭṭhidassanavasena.</paragraph>
<paragraph line="92">‘‘Vedanaṃ <pageBreak edition="M" number="2.0110" /> attato samanupassatī’’ti evaṃ <pageBreak edition="P" number="2.0143" /> āgatā <bold>vedanākkhandhavatthukā sakkāyadiṭṭhi.</bold> Iṭṭhādibhedaṃ ārammaṇaṃ na paṭisaṃvedetīti <bold>appaṭisaṃvedano</bold>ti vedakabhāvapaṭikkhepamukhena sañjānanādibhāvopi paṭikkhitto hoti tadavinābhāvatoti āha <bold>‘‘iminā rūpakkhandhavatthukā sakkāyadiṭṭhi kathitā’’</bold>ti. <bold>‘‘Attā me vediyatī’’</bold>ti iminā appaṭisaṃvedanattaṃ paṭikkhipati. Tenāha ‘‘nopi appaṭisaṃvedano’’ti. <bold>‘‘Vedanādhammo’’</bold>ti pana iminā ‘‘vedanā me attā’’ti imaṃ vādaṃ paṭikkhipati. Vedanāsaṅkhāto dhammo etassa atthīti hi vedanādhammoti vedanāya samannāgatabhāvaṃ tassa paṭijānāti. Tenāha ‘‘etassa ca vedanādhammo <bold>avippayuttasabhāvo’’</bold>ti. Saññāsaṅkhāraviññāṇakkhandhavatthukā sakkāyadiṭṭhi kathitāti ānetvā sambandho. <bold>‘‘Vedanāsampayuttattā vediyatī’’</bold>ti taṃsampayogato taṃkiccakatamāha yathā cetanāyogato cetano purisoti. Sabbesampi taṃ sārammaṇadhammānaṃ ārammaṇānubhavanaṃ labbhateva, tañca kho ekadesato phuṭṭhatāmattato <pageBreak edition="V" number="2.0098" />, vedanāya pana vissavitāya sāmibhāvena ārammaṇarasānubhavananti. Tassā vasena saññādayopi taṃsampayuttattā ‘‘vediyatī’’ti vuccanti. Tathā hi vuttaṃ <bold>aṭṭhasāliniyaṃ</bold> ‘‘ārammaṇarasānubhavanaṭṭhānaṃ patvā sesasampayuttadhammā ekadesamattakameva anubhavantī’’ti, (dha. sa. aṭṭha. 1 dhammuddesakathā) rājasūdanidassanena vāyamattho tattha vibhāvito eva. <bold>Etassā</bold>ti saññādikkhandhattayassa. <bold>‘‘Avippayuttasabhāvo’’</bold>ti iminā avisaṃyogajanitaṃ kañci visesaṃ ṭhānaṃ dīpeti.</paragraph>
<paragraph line="93" number="122"><bold>Tatthā</bold>ti tesu vāresu. <bold>Tīsu diṭṭhigatikesū</bold>ti ‘‘vedanā me attā’’ti, ‘‘appaṭisaṃvedano me attā’’ti, ‘‘vedanādhammo me attā’’ti ca evaṃvādesu <pageBreak edition="P" number="2.0144" /> tīsu diṭṭhigatikesu. Tissannaṃ vedanānaṃ bhinnasabhāvattā sukhaṃ vedanaṃ ‘‘attā’’ti samanupassato dukkhaṃ, adukkhamasukhaṃ vā vedanaṃ ‘‘attā’’ti samanupassanā na yuttā. Evaṃ sesadvaye pīti āha <bold>‘‘yo yo yaṃ yaṃ vedanaṃ attāti samanupassatī’’</bold>ti.</paragraph>
<paragraph line="94" number="123"><bold>‘‘Hutvā abhāvato’’</bold>ti iminā udayabbayavantatāya aniccāti dasseti, <bold>‘‘tehi tehī’’</bold>tiādinā anekakāraṇasaṅkhatattā saṅkhatāti. <bold>Taṃ taṃ paccaya</bold>nti ‘‘indriyaṃ, ārammaṇaṃ, viññāṇaṃ, sukha, vedanīyo phasso’’ti <pageBreak edition="M" number="2.0111" /> evaṃ ādikaṃ taṃ taṃ attano kāraṇaṃ <bold>paṭicca</bold> nissāya <bold>sammā</bold> sassatādibhāvassa, ucchedādibhāvassa ca abhāvena ñāyena <bold>samakāraṇena</bold> sadisakāraṇena anurūpakāraṇena <bold>uppannā.</bold> Khayasabhāvāti <bold>khayadhammā,</bold> vayasabhāvāti <bold>vayadhammā</bold> virajjanasabhāvāti <bold>virāgadhammā,</bold> nirujjhanasabhāvāti <bold>nirodhadhammā,</bold> catūhipi padehi vedanāya bhaṅgabhāvameva dasseti. Tenāha <bold>‘‘khayoti…pe… khayadhammātiādi vutta’’</bold>nti.</paragraph>
<paragraph line="95"><bold>Vigato</bold>ti sabhāvavigamena vigato. <bold>Ekassevā</bold>ti ekasseva diṭṭhigatikassa. <bold>Tīsupi kālesū</bold>ti tissannaṃ vedanānaṃ pavattikālesu. <bold>Eso me attā</bold>ti ‘‘eso sukhavedanāsabhāvo, dukkhaadukkhamasukhavedanāsabhāvo me attā’’ti <bold>kiṃ pana hotī,</bold> ekasseva bhinnasabhāvataṃ anummattako kathaṃ paccetīti adhippāyena pucchati. Itaro evampi tassa na hoti yevāti dassento <bold>‘‘kiṃ pana na bhavissatī’’</bold>tiādimāha. <bold>Visesenā</bold>ti sukhādivibhāgena. <bold>Sukhañca dukkhañcā</bold>ti ettha <bold>ca</bold>-saddena adukkhamasukhaṃ saṅgaṇhāti, sukhasaṅgahameva vā tena kataṃ santasukhumabhāvato. <bold>Avisesenā</bold>ti avibhāgena vedanāsāmaññena. <bold>Vokiṇṇa</bold>nti sukhādibhedena vomissakaṃ. <bold>Taṃ</bold> tividhampi vedanaṃ <bold>esa</bold><pageBreak edition="P" number="2.0145" /> diṭṭhigatiko ekajjhaṃ gahetvā <bold>attāti samanupassati. Ekakkhaṇe ca bahūnaṃ vedanānaṃ uppādo āpajjati</bold> avisesena vedanāsabhāvattā. Attano hi tasmiṃ <pageBreak edition="V" number="2.0099" /> sati sadā sabbavedanāpavattippasaṅgato diṭṭhigatiko agatiyā ekakkhaṇepi bahūnampi vedanānaṃ uppattiṃ paṭijāneyyāti tassa avasaraṃ adento <bold>‘‘na ekakkhaṇe bahūnaṃ vedanānaṃ uppatti atthī’’</bold>ti āha, paccakkhaviruddhametanti adhippāyo. <bold>Etena petaṃ nakkhamatī</bold>ti etena viruddhattasādhanenapi sabbena sabbaṃ attano abhāvenapi paṇḍitānaṃ na ruccati, etaṃ dassanaṃ dhīrā nakkhamantīti attho.</paragraph>
<paragraph line="96" number="124"> Indriyabaddhepi rūpappabandhe vāyodhātuvipphāravasena kāci kiriyā nāma labbhatīti suddharūpakkhandhepi yattha kadāci vāyodhātuvipphāro labbhati, tameva nidassanabhāvena gaṇhanto <bold>‘‘tālavaṇṭe vā vātapāne vā’’</bold>ti āha. <bold>Vedanādhammesū</bold>ti vedanādhammavantesu. <bold>‘‘Ahamasmī’’</bold>ti iminā tayopi khandhe ekajjhaṃ gahetvā ahaṃkārassa uppajjanākāro vuttoti. <bold>‘‘Ayamahamasmī’’</bold>ti pana iminā tattha ekaṃ ekaṃ gahetvā ahaṃkārassa uppajjanākāro vutto. Tenāha <bold>‘‘ekadhammopī’’</bold>tiādi <pageBreak edition="M" number="2.0112" />. <bold>Ta</bold>nti ‘‘ahamasmī’’ti ahaṃkāruppattiṃ. Sā hi catukkhandhanirodhena anupalabbhamānasannissayā sasavisāṇatikhiṇatā viya na bhaveyyāvāti.</paragraph>
<paragraph line="97"><bold>Ettāvatā</bold>ti ‘‘kittāvatā ca ānandā’’tiādinā ‘‘tantākulakajātā’’ti padassa anusandhidassanavasena pavattena ettakena desanādhammena. Kāmaṃ heṭṭhāpi vaṭṭakathāva kathitā, idha pana diṭṭhigatikassa vaṭṭato sīsukkhipanāsamatthatāvibhāvanavasena micchādiṭṭhiyā mahāsāvajjabhāvadīpaniyakathā pakāsitāti taṃ dassento <bold>‘‘vaṭṭakathā kathitā’’</bold>ti āha. Nanu vaṭṭamūlaṃ avijjā taṇhā, tā anāmasitvā tato aññathā kasmā idha vaṭṭakathā kathitāti āha <bold>‘‘bhagavā</bold><pageBreak edition="P" number="2.0146" /><bold>hī’’</bold>tiādi. <bold>Avijjāsīsenā</bold>ti avijjaṃ uttamaṅgaṃ katvā, avijjāmukhenāti attho. <bold>Koṭi na paññāyatī</bold>ti ‘‘asukassa nāma sammāsambuddhassa, cakkavattino vā kāle avijjā uppannā, na tato pubbe atthī’’ti avijjāya ādi mariyādā appaṭihatassa mama sabbaññutaññāṇassāpi na paññāyati avijjamānattā evāti attho. Ayaṃ paccayo idappaccayo, tasmā <bold>idappaccayā,</bold> imasmā āsavādikāraṇāti attho. <bold>Bhavataṇhāyā</bold>ti bhavasaṃyojanabhūtāya taṇhāya. <bold>Bhavadiṭṭhiyā</bold>ti sassatadiṭṭhiyā. <bold>‘‘Tattha tattha upapajjanto’’</bold>ti iminā ‘‘ito ettha etto idhā’’ti evaṃ apariyantaṃ aparāparuppattiṃ dasseti. Tenāha <bold>‘‘mahāsamudde’’</bold>tiādi.</paragraph>
<paragraph line="98" number="126"><bold>Paccayākāramūḷhassā</bold>ti bhūtakathanametaṃ, na visesanaṃ. Sabbopi hi diṭṭhigatiko paccayākāramūḷho evāti. <bold>Vivaṭṭaṃ kathento</bold>ti vaṭṭato vinimuttattā vivaṭṭaṃ, vimokkho, taṃ kathento <pageBreak edition="V" number="2.0100" />. <bold>Kārakassā</bold>ti satthuovādakārakassa, sammāpaṭipajjantassāti attho. Tenāha <bold>‘‘satipaṭṭhānavihārino’’</bold>ti. So hi vedanānupassanāya, dhammānupassanāya ca sammāpaṭipattiyā ‘‘neva vedanaṃ attānaṃ samanupassatī’’tiādinā vattabbataṃ arahati. Tenāha <bold>‘‘evarūpo hī’’</bold>tiādi. <bold>Sabbadhammesū</bold>ti sabbesu tebhūmakadhammesu. Te hi sammasanīyā. <bold>Na añña</bold>nti vedanāya aññaṃ saññādidhammaṃ attānaṃ na samanupassatīti. <bold>‘‘Khandhalokādayo’’</bold>ti rūpādidhammā eva vuccanti, tesaṃ samūhoti dassetuṃ <bold>‘‘rūpādīsu dhammesū’’</bold>ti vuttaṃ. <bold>Na upādiyati</bold> diṭṭhitaṇhāgāhavasena. ‘‘Seyyohamasmī’’tiādinā (saṃ. ni. 4.108; mahāni. 21, 178; dha. sa. 1121; vibha. 832, 866) pavattamānamaññanāpi <pageBreak edition="M" number="2.0113" /> taṇhādiṭṭhimaññanā viya paritassanarūpā evāti āha <bold>‘‘taṇhādiṭṭhimānaparitassanāyapī’’</bold>ti.</paragraph>
<paragraph line="99"><bold>Sā evaṃ diṭṭhī</bold>ti sā arahato evaṃpakārā diṭṭhīti yo vadeyya <pageBreak edition="P" number="2.0147" />, tadakallaṃ, taṃ na yuttanti attho. <bold>Evamassa diṭṭhī</bold>ti etthāpi evaṃpakārā assa arahato diṭṭhītiādinā yojetabbaṃ. <bold>Evañhi satī</bold>ti yo vadeyya ‘‘hoti tathāgato paraṃ maraṇā itissa diṭṭhī’’ti, tassa ce vacanaṃ tathevāti attho. <bold>‘‘Arahā na kiñci jānātī’’ti vuttaṃ bhaveyya</bold> jānato tathā diṭṭhiyā abhāvato. <bold>Tenevā</bold>ti tathā vattumayuttattā eva. <bold>Catunnampi nayāna</bold>nti ‘‘hoti tathāgato’’tiādinā āgatānaṃ catunnaṃ vārānaṃ. Ādito tīsu vāresu saṅkhipitvā pariyosānavāre vitthāritattā <bold>‘‘avasāne ‘taṃ kissa hetū’tiādimāhā’’</bold>ti vuttaṃ. ‘‘Ādito tīsu vāresu tatheva desanā pavattā, yathā pariyosānavāre, pāḷi pana saṅkhittā’’ti keci.</paragraph>
<paragraph line="100"><bold>Vohāro</bold>ti ‘‘satto itthī puriso’’tiādinā, ‘‘khandhāāyatanānī’’tiādinā, ‘‘phasso vedanā’’tiādinā ca vohāritabbavohāro. Tassa pana vohārassa pavattiṭṭhānaṃ nāma saṅkhepato ime evāti āha <bold>‘‘khandhā āyatanāni dhātuyo’’</bold>ti. Yasmā nibbānaṃ pubbabhāge saṅkhārānaṃ nirodhabhāveneva paññāpiyati ca, tasmā tassāpi khandhamukhena avacaritabbatā labbhatīti <bold>‘‘paññāya avacaritabbaṃ khandhapañcaka’’</bold>nti vuttaṃ. Tenāha bhagavā ‘‘imasmiṃyeva byāmamatte kaḷevare sasaññimhi samanake lokañca paññapemi lokasamudayañca lokanirodhañca lokanirodhagāminiñca paṭipada’’nti. (Saṃ. ni. 1.107; a. ni. 4.45) <bold>paññāvacara</bold>nti vā tebhūmakadhammānametaṃ gahaṇanti <bold>‘‘khandhapañcaka’’</bold>ntveva vuttaṃ, tasmā ‘‘yāvatā paññā’’ti etthāpi lokiyapaññāya eva gahaṇaṃ daṭṭhabbaṃ. Vaṭṭakathā hesāti. Tathā hi ‘‘yāvatā vaṭṭaṃ vaṭṭati’’ icceva vuttaṃ. Tenevāha ‘‘tantākulakapadasseva anusandhi dassito’’ti. Yasmā bhagavā diṭṭhisīsenettha vaṭṭakathaṃ kathetvā yathānusandhināpi vaṭṭakathaṃ kathesi, tasmā <bold>‘‘tantākulakapadasseva</bold><pageBreak edition="V" number="2.0101" /><pageBreak edition="P" number="2.0148" /><bold>anusandhi dassito’’</bold>ti sāvadhāraṇaṃ katvā vuttaṃ. Paṭiccasamuppādakathā panettha yāvadeva tassa gambhīrabhāvavibhāvanatthāya vitthāritā, vivaṭṭakathāpi samānā idha paccāmaṭṭhāti daṭṭhabbaṃ.</paragraph>
<subhead line="101">Sattaviññāṇaṭṭhitivaṇṇanā</subhead>
<paragraph line="102" number="127"><bold>Gacchanto</bold><pageBreak edition="M" number="2.0114" /><bold>gacchanto</bold>ti samathapaṭipattiyaṃ suppatiṭṭhito hutvā vipassanāgamanena, maggagamanena ca gacchanto gacchanto. Ubhohi bhāgehi muccanato <bold>ubhatobhāgavimutto nāma hoti</bold>. <bold>So</bold> ‘‘evaṃ asamanupassanto’’ti vutto vipassanāyānikoti katvā <bold>‘‘yo ca na samanupassatīti vutto so yasmā gacchanto gacchanto paññāvimutto nāma hotī’’</bold>ti vuttaṃ. <bold>Heṭṭhā vuttāna</bold>nti ‘‘kittāvatā ca, ānanda, attānaṃ na paññapento na paññāpetī’’tiādinā (dī. ni. 2.119), ‘‘yato kho, ānanda, bhikkhu neva vedanaṃ attānaṃ samanupassatī’’tiādinā (dī. ni. 2.125 ādayo) ca heṭṭhā pāḷiyaṃ āgatānaṃ <bold>dvinnaṃ</bold> puthujjana<bold>bhikkhūnaṃ. Nigamana</bold>nti nissaraṇaṃ. <bold>Nāma</bold>nti paññāvimuttādināmaṃ.</paragraph>
<paragraph line="103"><bold>Paṭisandhivasena vuttā</bold>ti nānattakāyanānattasaññitāvisesavisiṭṭhapaṭisandhivasena vuttā satta viññāṇaṭṭhitiyo. Taṃtaṃsattanikāyaṃ pati nissayato hi nānattakāyāditā taṃpariyāpannapaṭisandhisamudāgatāti daṭṭhabbā tadabhinibbattakakammabhavassa tathā āyūhitattā. <bold>Catasso āgamissantī</bold>ti rūpavedanāsaññāsaṅkhārakkhandhavasena catasso viññāṇaṭṭhitiyo āgamissanti ‘‘rūpupāyaṃ vā āvuso viññāṇaṃ tiṭṭhamānaṃ tiṭṭhatī’’tiādinā (dī. ni. 3.311). <bold>Viññāṇapatiṭṭhānassā</bold>ti paṭisandhiviññāṇassa etarahi <pageBreak edition="P" number="2.0149" /> patiṭṭhānakāraṇassa. Atthato vuttavisesavisiṭṭhā pañcavokāre rūpavedanāsaññāsaṅkhārakkhandhā, catuvokāre vedanādayo tayo khandhā veditabbā. Sattāvāsabhāvaṃ upādāya <bold>‘‘dve ca āyatanānīti dve nivāsaṭṭhānānī’’</bold>ti vuttaṃ. Nivāsaṭṭhānapariyāyopi āyatanasaddo hoti yathā ‘‘devāyatanadvaya’’nti. <bold>Sabba</bold>nti viññāṇaṭṭhiti āyatanadvayanti sakalaṃ. <bold>Tasmā gahitaṃ</bold> tattha ekameva aggahetvāti adhippāyo. <bold>Pariyādānaṃ</bold> anavasesaggahaṇaṃ <bold>na gacchati vaṭṭaṃ</bold> viññāṇaṭṭhitiāyatanadvayānaṃ aññamaññaantogadhattā.</paragraph>
<paragraph line="104"><bold>Nidassanatthe nipāto,</bold> tasmā <bold>seyyathāpi manussā</bold>ti yathā manussāti vuttaṃ hoti. <bold>Viseso hotiyeva</bold> satipi bāhirassa kārakassa abhede ajjhattikassa bhinnattā. Nānattaṃ kāye etesaṃ, nānatto <pageBreak edition="V" number="2.0102" /> vā kāyo etesanti <bold>nānattakāyā,</bold> iminā nayena sesapadesupi <pageBreak edition="M" number="2.0115" /> attho veditabbo. <bold>Nesa</bold>nti manussānaṃ. Nānattā saññā etesaṃ atthīti <bold>nānattasaññino.</bold> Sukhasamussayato vinipāto etesaṃ atthīti <bold>vinipātikā</bold> satipi devabhāve dibbasampattiyā abhāvato, apāyesu vā gato natthi nipāto etesanti <bold>vinipātikā.</bold> Tenāha <bold>‘‘catuapāyavinimuttā’’</bold>ti. <bold>Dhammapada</bold>nti satipaṭṭhānādidhammakoṭṭhāsaṃ. <bold>Vijāniyā</bold>ti sutamayena tāva ñāṇena vijānitvā. Tadanusārena yonisomanasikāraṃ paribrūhanto sīlavisuddhiādikaṃ sammāpaṭipattiṃ <bold>api paṭipajjema. </bold> Sā ca paṭipatti <bold>hitāya</bold> diṭṭhadhammikādisakalahitāya amhākaṃ <bold>siyā.</bold> Idāni tattha sīlapaṭipattiṃ tāva vibhāgena dassento <bold>‘‘pāṇesu cā’’</bold>ti gāthamāha.</paragraph>
<paragraph line="105">Brahmakāye paṭhamajjhānanibbatte brahmasamūhe, brahmanikāye vā bhavāti <bold>brahmakāyikā.</bold> Mahābrahmuno parisāya bhavāti <bold>brahmapārisajjā</bold> tassa paricārakaṭṭhāne ṭhitattā. Mahābrahmuno purohitaṭṭhāne ṭhitāti <bold>brahmapurohitā</bold><pageBreak edition="P" number="2.0150" />. Āyuvaṇṇādīhi mahanto brahmānoti <bold>mahābrahmuno.</bold> Satipi tesaṃ tividhānampi paṭhamena jhānena abhinibbattabhāve jhānassa pana pavattibhedena ayaṃ visesoti dassetuṃ <bold>‘‘brahmapārisajjā panā’’</bold>tiādi vuttaṃ. <bold>Parittenā</bold>ti hīnena, sā cassa hīnatā chandādīnaṃ hīnatāya veditabbā, paṭiladdhamattaṃ vā <bold>hīnaṃ. Kappassā</bold>ti asaṅkhyeyyakappassa. Hīnapaṇītānaṃ majjhe bhavattā <bold>majjhimena,</bold> sā cassa majjhimatā chandādīnaṃ majjhimatāya veditabbā, paṭilabhitvā nātisubhāvitaṃ vā <bold>majjhimaṃ. Upaḍḍhakappo</bold>ti asaṅkhyeyyakappassa upaḍḍhakappo. <bold>Vipphārikataro</bold>ti brahmapārisajjehi pamāṇato vipulataro, sabhāvato uḷārataro ca hoti. Sabhāvenapi hi uḷāratarova, taṃ panettha appamāṇaṃ. Tathā hi parittābhādīnaṃ, parittasubhādīnañca kāye satipi sabhāvavematte ekattavaseneva vavatthāpīyatīti ‘‘ekattakāyā’’ tveva vuccanti. <bold>Paṇītenā</bold>ti ukkaṭṭhena, sā cassa ukkaṭṭhatā chandādīnaṃ ukkaṭṭhatāya veditabbā, subhāvitaṃ vā sammadeva vasibhāvaṃ pāpitaṃ <bold>paṇītaṃ</bold> padhānabhāvaṃ nītanti katvā, idhāpi kappo asaṅkhyeyyakappavaseneva veditabbo paripuṇṇassa mahākappassa asambhavato. <bold>Itī</bold>ti evaṃ vuttappakārena. <bold>Te</bold>ti ‘‘brahmakāyikā’’ti vuttā tividhāpi brahmāno. <bold>Saññāya ekattā</bold>ti tihetukabhāvena saññāya ekattasabhāvattā <pageBreak edition="M" number="2.0116" />. Na hi tassā sampayuttadhammavasena aññopi koci bhedo atthi.</paragraph>
<paragraph line="106"><bold>Eva</bold>nti iminā nānattakāyaekattasaññinoti dasseti.</paragraph>
<paragraph line="107"><bold>Daṇḍaukkāyā</bold>ti daṇḍadīpikāya. <bold>Saratī</bold>ti dhāvati viya. <bold>Vissaratī</bold>ti vippakiṇṇā viya dhāvati <pageBreak edition="V" number="2.0103" />. <bold>Dve kappā</bold>ti dve mahākappā. Ito paresupi eseva nayo. <bold>Idhā</bold>ti imasmiṃ sutte. <bold>Ukkaṭṭhaparicchedavasena</bold> ābhassaraggahaṇeneva <bold>sabbepi te</bold> parittābhā, appamāṇābhāpi <bold>gahitā.</bold></paragraph>
<paragraph line="108">Sobhanā pabhā subhā, subhāya kiṇṇā subhākiṇṇāti vattabbe ā-kārassa rassattaṃ, antima-ṇa-kārassa ha-kārañca katvā <bold>‘‘subhakiṇhā’’</bold>ti vuttā, <bold>aṭṭhakathāyaṃ</bold>pana niccalāya ekagghanāya pabhāya subhoti pariyāyavacananti <pageBreak edition="P" number="2.0151" /><bold>‘‘subhena okiṇṇā vikiṇṇā’’</bold>ti attho vutto, etthāpi antima-ṇa-kārassa ha-kārakaraṇaṃ icchitabbameva. <bold>Na chijjitvā chijjitvā pabhā gacchati</bold> ekagghanattā. <bold>Catutthaviññāṇaṭṭhitimeva bhajanti</bold> kāyassa, saññāya ca ekarūpattā. Vipulasantasukhāyuvaṇṇādiphalattā <bold>vehapphalā. Etthā</bold>ti viññāṇaṭṭhitiyaṃ.</paragraph>
<paragraph line="109"><bold>Vivaṭṭapakkhe ṭhitā</bold> napunarāvattanato. ‘‘Na sabbakālikā’’ti vatvā tameva asabbakālikattaṃ vibhāvetuṃ <bold>‘‘kappasatasahassampī’’</bold>tiādi vuttaṃ. Soḷasakappasahassaccayena uppannānaṃ suddhāvāsabrahmānaṃ parinibbāyanato, aññesañca tattha anuppajjanato <bold>buddhasuññe</bold><bold>loke</bold> suññaṃ taṃ ṭhānaṃ hoti, tasmā suddhāvāsā na sabbakālikā, <bold>khandhāvāraṭṭhānasadisā honti</bold> suddhāvāsabhūmiyo. <bold>Iminā suttena</bold> suddhāvāsānaṃ sattāvāsabhāvadīpaneneva viññāṇaṭṭhitibhāvo dīpito, tasmā <bold>suddhāvāsāpi</bold> sattasu viññāṇaṭṭhitīsu <bold>catutthaviññāṇaṭṭhitiṃ</bold> navasu sattāvāsesu <bold>catutthasattāvāsaṃyeva bhajanti.</bold></paragraph>
<paragraph line="110"><bold>Sukhumattā</bold>ti saṅkhārāvasesasukhumabhāvappattattā. Paribyattaviññāṇakiccābhāvato <bold>neva viññāṇaṃ,</bold> sabbaso aviññāṇaṃ na hotīti <bold>nāviññāṇaṃ, tasmā</bold> paripphuṭaviññāṇakiccavantīsu <bold>viññāṇaṭṭhitīsu avatvā.</bold></paragraph>
<paragraph line="111" number="128"><bold>Tañca viññāṇaṭṭhiti</bold>nti paṭhamaṃ viññāṇaṭṭhitiṃ. Heṭṭhā vuttanayena sarūpato, manussādivibhāgato, saṅkhepato, ‘‘nāmañca rūpañcā’’ti bhedato <pageBreak edition="M" number="2.0117" /> ca <bold>pajānāti. Tassā samudayañcā</bold>ti tassā paṭhamāya viññāṇaṭṭhitiyā pañcavīsatividhaṃ samudayañca <bold>pajānāti. Atthaṅgame</bold>pi eseva nayo. Assādetabbato, assādato ca <bold>assādaṃ. Ayaṃ</bold> aniccādibhāvo <bold>ādīnavo.</bold> Chandarāgo vinīyati etena, ettha vāti <bold>chandarāgavinayo,</bold> saha maggena nibbānaṃ. <bold>Chandarāgappahāna</bold>nti etthāpi eseva nayo. Mānadiṭṭhīnaṃ vasenāhanti vā, taṇhāvasena mamanti vā abhinandanāpi mānassa paritassanā viya daṭṭhabbā. <bold>Sabbatthā</bold>ti sabbesu sesesu aṭṭhasupi vāresu <pageBreak edition="P" number="2.0152" />. <bold>Tatthā</bold>ti upari tīsu viññāṇaṭṭhitīsu dutiyāyatanesu. Tattha hi rūpaṃ natthi. Puna <bold>tatthā</bold>ti paṭhamāyatane. Tattha hi eko rūpakkhandhova. <bold>Etthā</bold>ti <pageBreak edition="V" number="2.0104" /> ca tameva sandhāya vuttaṃ. Tattha hi rūpassa kammasamuṭṭhānattā āhāravasena yojanā na sambhavati.</paragraph>
<paragraph line="112"><bold>Yato kho</bold>ti ettha <bold>to</bold>-saddo dā-saddo viya kālavacano ‘‘yato kho, sāriputta, bhikkhusaṅgho’’tiādīsu (pārā. 21) viyāti vuttaṃ <bold>‘‘yadā kho’’</bold>ti. <bold>Aggahetvā</bold>ti kañcipi saṅkhāraṃ ‘‘etaṃ mamā’’tiādinā aggahetvā. <bold>Paññāvimutto</bold>ti aṭṭhannaṃ vimokkhānaṃ anadhigatattā sātisayassa samādhibalassa abhāvato paññābaleneva vimutto. Tenāha <bold>‘‘aṭṭha vimokkhe asacchikatvā paññābalenevā’’</bold>tiādi. <bold>Appavatti</bold>nti āyatiṃ appavattiṃ <bold>katvā.</bold> Pajānanto vimuttoti vā paññāvimutto, paṭhamajjhānaphassena vinā parijānanādippakārehi cattāri saccāni jānanto paṭivijjhanto tesaṃ kiccānaṃ matthakappattiyā niṭṭhitakiccatāya visesena muttoti <bold>vimutto. So</bold> paññāvimutto. <bold>Sukkhavipassako</bold>ti samathabhāvanāsinehābhāvena sukkhā lūkhā, asiniddhā vā vipassanā etassāti <bold>sukkhavipassako. Ṭhatvā</bold>ti pādakakaraṇavasena ṭhatvā. <bold>Aññatarasmi</bold>nti ca aññataraaññatarasmiṃ, ekekasminti attho. Evañhissa pañcavidhatā siyā. ‘‘Na heva kho aṭṭha vimokkhe kāyena phusitvā viharatī’’ti iminā sātisayassa samādhibalassa abhāvo dīpito. ‘‘Paññāya cassa disvā’’tiādinā sātisayassa paññābalassa bhāvo. <bold>Paññāya cassa disvā āsavā parikkhīṇā hontī</bold>ti na āsavā paññāya passanti, dassanakāraṇā pana parikkhīṇā ‘‘disvā parikkhīṇā’’ti vuttā. Dassanāyattaparikkhayattā eva hi dassanaṃ āsavānaṃ khayassa purimakiriyā hoti.</paragraph>
<subhead line="113">Aṭṭhavimokkhavaṇṇanā</subhead>
<paragraph line="114" number="129"><bold>Ekassa</bold><pageBreak edition="M" number="2.0118" /><bold>bhikkhuno</bold>ti sattasu ariyapuggalesu ekassa bhikkhuno. Viññāṇaṭṭhitiādinā parijānanādivasappa vatta<bold>niggamanañca</bold><pageBreak edition="P" number="2.0153" /> paññāvimutta<bold>nāmañca. Itarassā</bold>ti ubhatobhāgavimuttassa. Ime sandhāya hi pubbe ‘‘dvinnaṃ bhikkhūna’’nti vuttaṃ. <bold>Kenaṭṭhenā</bold>ti kena sabhāvena. Sabhāvo hi ñāṇena yāthāvato araṇīyato ñātabbato ‘‘attho’’ti vuccati, so eva ttha-kārassa ṭṭha-kāraṃ katvā ‘‘aṭṭho’’ti vutto. <bold>Adhimuccanaṭṭhenā</bold>ti adhikaṃ savisesaṃ muccanaṭṭhena, etena satipi sabbassāpi rūpāvacarajjhānassa vikkhambhanavasena paṭipakkhato vimuttabhāve yena bhāvanāvisesena taṃ jhānaṃ sātisayaṃ paṭipakkhato vimuccitvā pavattati, so bhāvanāviseso dīpito. Bhavati hi samānajātiyuttopi bhāvanāvisesena pavattiākāraviseso, yathā taṃ saddhāvimuttatā diṭṭhippattassa. Tathā paccanīkadhammehi suṭṭhu vimuttatāya <pageBreak edition="V" number="2.0105" />, evaṃ aniggahitabhāvena nirāsaṅkatāya abhirativasena suṭṭhu adhimuccanaṭṭhenapi vimokkho. Tenāha <bold>‘‘ārammaṇe cā’’</bold>tiādi. <bold>Ayaṃ panattho</bold>ti ayaṃ adhimuccanaṭṭho <bold>pacchime vimokkhe</bold> nirodhe <bold>natthi,</bold> kevalo vimuttaṭṭho eva tattha labbhati, taṃ sayameva parato vakkhati.</paragraph>
<paragraph line="115"><bold>Rūpī</bold>ti yenāyaṃ sasantatipariyāpannena rūpena samannāgato, taṃ yassa jhānassa hetubhāvena visiṭṭhaṃ rūpaṃ hoti, yena visiṭṭhena rūpena ‘‘rūpī’’ti vucceyya <bold>rūpī</bold>-saddassa atisayatthadīpanato, tadeva sasantatipariyāpannarūpavasena paṭiladdhaṃ jhānaṃ idha paramatthato rūpībhāvasādhakanti daṭṭhabbaṃ. Tenāha <bold>‘‘ajjhatta’’</bold>ntiādi. <bold>Rūpajjhānaṃ rūpaṃ</bold> uttarapadalopena. <bold>Rūpānī</bold>ti panettha purimapadalopo daṭṭhabbo. Tena vuttaṃ <bold>‘‘nīlakasiṇādirūpānī’’</bold>ti. Rūpe kasiṇarūpe saññā rūpasaññā, sā etassa atthīti rūpasaññī, saññāsīsena jhānaṃ vadati. Tappaṭikkhepena <pageBreak edition="P" number="2.0154" /> arūpasaññī. Tenāha <bold>‘‘ajjhattaṃ na rūpasaññī’’</bold>tiādi.</paragraph>
<paragraph line="116"><bold>‘‘Anto appanāyaṃ subhanti ābhogo natthī’’</bold>ti iminā pubbābhogavasena tathā adhimutti siyāti dasseti. Evañhettha tathāvattabbatāpatticodanā samatthitā hoti. Yasmā suvisuddhesu nīlādīsu vaṇṇakasiṇesu tattha katādhikārānaṃ abhirativasena suṭṭhu adhimuccanaṭṭho sambhavati <pageBreak edition="M" number="2.0119" />, tasmā aṭṭhakathāyaṃ tathā tatiyo vimokkho saṃvaṇṇito, yasmā pana mettāvasena pavattamānā bhāvanā satte appaṭikūlato dahanti tesu tato adhimuccitvāva pavattati, tasmā <bold>paṭisambhidāmagge</bold> (paṭi. ma. 212) ‘‘brahmavihārabhāvanā subhavimokkho’’ti vuttā, tayidaṃ ubhayampi tena tena pariyāyena vuttattā na virujjhatīti daṭṭhabbaṃ.</paragraph>
<paragraph line="117"><bold>Sabbaso</bold>ti anavasesato. Na hi catunnaṃ arūpakkhandhānaṃ ekadesopi tattha avassissati. <bold>Visuddhattā</bold>ti yathāparicchinnakāle nirodhitattā. <bold>Uttamo vimokkho nāma</bold> ariyeheva samāpajjitabbato, ariyaphalapariyosānattā diṭṭheva dhamme nibbānappattibhāvato ca.</paragraph>
<paragraph line="118" number="130"><bold>Ādito paṭṭhāyā</bold>ti paṭhamasamāpattito paṭṭhāya. <bold>Yāva pariyosānā samāpatti,</bold> tāva. <bold>Aṭṭhatvā</bold>ti katthaci samāpattiyaṃ aṭṭhito eva, nirantarameva paṭipāṭiyā, uppaṭipāṭiyā ca samāpajjatevāti attho. Tenāha <bold>‘‘ito cito ca sañcaraṇavasena vutta’’</bold>nti. <bold>Icchati</bold> samāpajjituṃ. Tattha <bold>‘‘samāpajjati pavisatī’’</bold>ti samāpattisamaṅgīpuggalo taṃ taṃ paviṭṭho viya hotīti katvā vuttaṃ.</paragraph>
<paragraph line="119"><bold>Dvīhi</bold><pageBreak edition="V" number="2.0106" /><bold>bhāgehi vimutto</bold>ti arūpajjhānena vikkhambhanavimokkhena, maggena samucchedavimokkhenāti dvīhi vimuccanabhāgehi, arūpasamāpattiyā rūpakāyato, maggena nāmakāyatoti dvīhi vimuccitabbabhāgehi ca vimutto. Tenāha <bold>‘‘arūpasamāpattiyā’’</bold>tiādi <pageBreak edition="P" number="2.0155" />. <bold>Vimutto</bold>ti hi kilesehi vimutto, vimuccanto ca kilesānaṃ vikkhambhanasamucchindanehi kāyadvayato vimuttoti ayamettha attho. Gāthāya ca ākiñcaññāyatanalābhino upasivabrāhmaṇassa bhagavatā ‘‘nāmakāyā vimutto’’ti ubhatobhāgavimutto muni akkhāto. Tattha <bold>atthaṃ paletī</bold>ti atthaṃ gacchati. <bold>Na upeti saṅkha</bold>nti ‘‘asukaṃ nāma disaṃ gato’’ti vohāraṃ na gacchati. <bold>Evaṃ muni nāmakāyā vimutto</bold>ti evaṃ arūpaṃ upapanno sekkhamuni pakatiyā pubbeva rūpakāyā vimutto, tattha ca catutthamaggaṃ nibbattetvā nāmakāyassa pariññātattā puna nāmakāyāpi vimutto. Ubhatobhāgavimutto khīṇāsavo hutvā anupādāya parinibbānasaṅkhātaṃ <pageBreak edition="M" number="2.0120" /><bold>atthaṃ paleti na upeti saṅkhaṃ,</bold> ‘‘khattiyo brāhmaṇo’’ti evaṃ ādikaṃ samaññaṃ na gacchatīti attho.</paragraph>
<paragraph line="120">‘‘Aññatarato vuṭṭhāyā’’ti idaṃ kiṃ ākāsānañcāyatanādīsu aññataralābhīvasena vuttaṃ, udāhu sabbāruppalābhīvasenāti yathicchasi, tathā hotu, yadi sabbāruppalābhīvasena vuttaṃ, na koci virodho. Atha tattha aññataralābhīvasena vuttaṃ, ‘‘yato kho, ānanda, bhikkhu ime aṭṭha vimokkhe anulomampi samāpajjatī’’tiādivacanena virujjheyyāti? Yasmā arūpāvacarajjhānesu ekassāpi lābhī ‘‘aṭṭhavimokkhalābhī’’ tveva vuccati aṭṭhavimokkhe ekadesassāpi taṃnāmadānasamatthatāsambhavato. Ayañhi aṭṭhavimokkhasamaññā samudāye viya tadekadesepi niruḷhāpattisamaññā viyāti. Tena vuttaṃ ‘‘ākāsānañcāyatanādīsu aññatarato vuṭṭhāyā’’ti. ‘‘Pañcavidho hotī’’ti vatvā chabbidhataṃpissa keci parikappenti, taṃ tesaṃ matimattaṃ, nicchitovāyaṃ pañho pubbācariyehīti dassetuṃ <bold>‘‘keci panā’’</bold>tiādi vuttaṃ. Tattha <bold>kecī</bold>ti uttaravihāravāsino, sārasamāsācariyā ca. Te hi ‘‘ubhatobhāgavimuttoti <pageBreak edition="P" number="2.0156" /> ubhayabhāgavimutto samādhivipassanāto’’ti vatvā rūpāvacarasamādhināpi samādhiparipanthato vimuttiṃ maññanti. Evaṃ rūpajjhānabhāgena, arūpajjhānabhāgena ca ubhato vimuttoti pāyasamāno. <bold>‘‘Tādisamevā’’</bold>ti iminā yādisaṃ arūpāvacarajjhānaṃ kilesavikkhambhane, tādisaṃ rūpāvacaracatutthajjhānaṃ pīti imamatthaṃ ullaṅgeti. Tenāha <bold>‘‘tasmā’’</bold>tiādi.</paragraph>
<paragraph line="121"><bold>Ubhatobhāgavimuttapañho</bold>ti ubhatobhāgavimuttassa chabbidhataṃ nissāya uppannapañho. <bold>Vaṇṇanaṃ nissāyā</bold>ti tassa padassa atthavacanaṃ nissāya. <bold>Cirenā</bold>ti therassa aparabhāge cirena kālena. <bold>Vinicchaya</bold>nti <pageBreak edition="V" number="2.0107" /> saṃsayachedakaṃ sanniṭṭhānaṃ <bold>patto.</bold><bold>Taṃ pañha</bold>nti tamatthaṃ. Ñātuṃ icchito hi attho pañho. <bold>Na kenaci sutapubba</bold>nti kenaci kiñci na sutapubbaṃ, idaṃ atthajātanti adhippāyo. Kiñcāpi upekkhāsahagataṃ, kiñcāpi kilese vikkhambhetīti paccekaṃ kiñcāpi-saddo yojetabbo. <bold>Samudācaratī</bold>ti pavattati. Tattha kāraṇamāha <bold>‘‘ime hī’’</bold>tiādinā, tena rūpāvacarabhāvanato āruppabhāvanā savisesaṃ kilese vikkhambheti rūpavirāgabhāvanābhāvato <pageBreak edition="M" number="2.0121" />, uparibhāvanābhāvato cāti dassetīti. Evañca katvā <bold>aṭṭhakathāyaṃ</bold> āruppabhāvanāniddese yaṃ vuttaṃ ‘‘tassevaṃ tasmiṃ nimitte punappunaṃ <bold>cittaṃ</bold> cārentassa nīvaraṇāni vikkhambhanti sati santiṭṭhatī’’tiādi, (visuddhi. 1.281) taṃ samatthataṃ hotīti. <bold>Idaṃ sutta</bold>nti puggalapaññattipāṭhamāha (pu. pa. niddesa 27). Sabbañhi buddhavacanaṃ atthasūcanādiatthena suttanti vutto vāyamattho. Yaṃ pana tattha <pageBreak edition="P" number="2.0157" /> vattabbaṃ, taṃ heṭṭhā vuttameva. Aṭṭhannaṃ vimokkhānaṃ anulomādito samāpajjanena sātisayaṃ santānassa abhisaṅkhatattā, aṭṭhamañca uttamaṃ vimokkhaṃ padaṭṭhānaṃ katvā vipassanaṃ vaḍḍhetvā aggamaggādhigamena ubhatobhāgavimuccanato ca imāya ubhatobhāgavimuttiyā sabbaseṭṭhatā veditāti daṭṭhabbā.</paragraph>
<centered line="122">Mahānidānasuttavaṇṇanāya līnatthappakāsanā.</centered>
</body>
</document>