<?xml version="1.0" encoding="utf-8"?>
<document>
  <metadata>
    <versions>
    </versions>
    <normativeSource>http://tipitaka.org/romn/cscd/s0101t.tik3.xml</normativeSource>
    <source>roman/tika/suttapitaka (tika)/dighanikaya (tika)/silakkhandhavagga-tika/3. ambatthasuttavannana.xml</source>
    <script>roman</script>
    <directory>/tika/suttapitaka (tika)/dighanikaya (tika)/silakkhandhavagga-tika</directory>
    <basename>3. ambatthasuttavannana</basename>
    <titlePath>3. Ambaṭṭhasuttavaṇṇanā - Sīlakkhandhavagga-ṭīkā - Dīghanikāya (ṭīkā) - Suttapiṭaka (ṭīkā) - Tīkā</titlePath>
  </metadata>
<content>
    <chapter line="1">3. Ambaṭṭhasuttavaṇṇanā</chapter>
    <subhead line="2">Addhānagamanavaṇṇanā</subhead>
    <paragraph line="3" number="254"><bold>Apubbapadavaṇṇanā</bold>ti <pageBreak edition="Vipassana Research Institut" number="1.0253" /><pageBreak edition="Myanmar" number="1.0286" /><pageBreak edition="Pali Text Society" number="1.0372" /> atthasaṃvaṇṇanāvasena heṭṭhā aggahitatāya apubbassa padassa vaṇṇanā atthavibhajanā. ‘‘Hitvā punappunāgatamattha’’nti (dī. ni. aṭṭha. 1.ganthārambhakathā) hi vuttaṃ. <bold>Janapadino</bold>ti janapadavanto, janapadassa vā issarā <bold>rājakumārā gottavasena kosalā nāma.</bold> Yadi eko janapado, kathaṃ bahuvacananti āha <bold>‘‘rūḷhisaddenā’’</bold>ti. Akkharacintakā hi īdisesu ṭhānesu yutte viya īdisaliṅgavacanāni icchanti, ayamettha rūḷhi yathā aññatthapi ‘‘kurūsu viharati, aṅgesu viharatī’’ti ca. Tabbisesanepi <bold>janapada</bold>-sadde jāti-sadde ekavacanameva. <bold>Porāṇā panā</bold>ti <bold>pana</bold>-saddo visesatthajotano, tena puthuatthavisayatāya evañcetaṃ puthuvacananti vakkhamānavisesaṃ joteti. Bahuppabhedo hi so padeso tiyojanasataparimāṇatāya. <bold>Naṅgalānipi chaḍḍetvā</bold>ti kammappahānavasena naṅgalānipi pahāya, nidassanamattañcetaṃ. Na kevalaṃ kassakā eva, atha kho aññepi manussā attano attano kiccaṃ pahāya tattha sannipatiṃsu. <bold>‘‘So padeso’’</bold>ti padesasāmaññato vuttaṃ, vacanavipallāsena vā, te padesāti attho. <bold>Kosalāti vuccati</bold> kusalā eva kosalāti katvā.</paragraph>
    <paragraph line="4"><bold>Cārika</bold>nti caraṇaṃ, caraṇaṃ vā cāro, so eva cārikā. Tayidaṃ maggagamanaṃ idhādhippetaṃ, na cuṇṇikagamanamattanti āha <bold>‘‘addhānagamanaṃ gacchanto’’</bold>ti. Taṃ vibhāgena dassetuṃ <bold>‘‘cārikā ca nāmesā’’</bold>tiādi vuttaṃ. Tattha <bold>dūrepī</bold>ti nātidūrepi. <bold>Sahasā gamana</bold>nti <pageBreak edition="Pali Text Society" number="1.0373" /> sīghagamanaṃ. Mahākassapapaccuggamanādiṃ ekadesena vatvā vanavāsītissasāmaṇerassa vatthuṃ vitthāretvā janapadacārikaṃ kathetuṃ <bold>‘‘bhagavā hī’’</bold>tiādi āraddhaṃ. Ākāsagāmīhi eva saddhiṃ gantukāmo <bold>‘‘chaḷabhiññānaṃ ārocehī’’</bold>ti āha.</paragraph>
    <paragraph line="5">Saṅghakammavasena <pageBreak edition="Vipassana Research Institut" number="1.0254" /><pageBreak edition="Myanmar" number="1.0287" /> sijjhamānāpi upasampadā satthu āṇāvaseneva sijjhanato <bold>‘‘buddhadāyajjaṃ te dassāmī’’</bold>ti vuttanti vadanti. Apare pana aparipuṇṇavīsativassasseva tassa upasampadaṃ anujānanto <bold>‘‘dassāmī’’</bold>ti avocāti vadanti. <bold>Upasampādetvā</bold>ti dhammasenāpatinā upajjhāyena upasampādetvā.</paragraph>
    <paragraph line="6">Navayojanasatikampi ṭhānaṃ majjhimadesapariyāpannameva, tato paraṃ nādhippetaṃ turitacārikāvasena agamanato. <bold>Samantā</bold>ti gatagataṭṭhānassa catūsu passesu samantato. <bold>Aññenapi kāraṇenā</bold>ti bhikkhūnaṃ samathavipassanātaruṇabhāvato aññenapi <bold>majjhimamaṇḍale </bold>veneyyānaṃ ñāṇaparipākādikāraṇena majjhimamaṇḍalaṃ <bold>osarati.</bold><bold>‘‘Sattahi vā’’</bold>tiādi ‘‘ekamāsaṃ vā’’tiādinā vuttānukkamena yojetabbaṃ.</paragraph>
    <paragraph line="7"><bold>Sarīraphāsukatthāyā</bold>ti ekasmiṃyeva ṭhāne nibaddhavāsavasena ussannadhātukassa sarīrassa vicaraṇena phāsukatthāya. <bold>Aṭṭhuppattikālābhikaṅkhanatthāyā</bold>ti <bold>aggikkhandhopamasutta</bold> (a. ni. 7.72) <bold>maghadevajātakā</bold>di (jā. 1.1.9) desanānaṃ viya dhammadesanāya aṭṭhuppattikālaṃ ākaṅkhamānena. Surāpānasikkhāpadapaññāpane (pāci. 328) viya <bold>sikkhāpadapaññāpanatthāya. Bodhaneyyasatte</bold> aṅgulimālādike (ma. ni. 2.347) <bold>bodhanatthāya.</bold> Kañci, katipaye vā puggale uddissa cārikā <bold>nibaddhacārikā.</bold> Tadaññā <bold>anibaddhacārikā.</bold></paragraph>
    <paragraph line="8"><bold>Dasasahassi lokadhātuyā</bold>ti <pageBreak edition="Pali Text Society" number="1.0374" /> jātikhettabhūte dasasahassacakkavāḷe. Tattha hi satte paripakkindriye passituṃ buddhañāṇaṃ abhinīharitvā ṭhito bhagavā ñāṇajālaṃ pattharatīti vuccati. <bold>Sabbaññutaññāṇajālassa anto paviṭṭho</bold>ti tassa ñāṇassa gocarabhāvaṃ upagato. Bhagavā kira mahākaruṇāsamāpattiṃ samāpajjitvā tato vuṭṭhāya ‘‘ye sattā bhabbā paripākañāṇā ajja mayā vinetabbā, te mayhaṃ ñāṇassa upaṭṭhahantū’’ti cittaṃ adhiṭṭhāya samannāharati. Tassa saha samannāhārā eko vā dve vā bahū vā tadā vinayūpagā veneyyā ñāṇassa āpāthamāgacchanti ayamettha buddhānubhāvo. Evampi āpāthamāgatānaṃ pana nesaṃ upanissayaṃ pubbacariyaṃ pubbahetuṃ sampati vattamānañca paṭipattiṃ <pageBreak edition="Myanmar" number="1.0288" /> oloketi, tenāha <bold>‘‘atha bhagavā’’</bold>tiādi. <bold>Vādapaṭivādaṃ katvā</bold>ti ‘‘evaṃ nu te ambaṭṭhā’’tiādinā mayā vuttavacanassa ‘‘ye ca kho te bho gotama muṇḍakā samaṇakā’’tiādinā paṭivacanaṃ katvā tikkhattuṃ ibbhavādanipātanavasena <bold>nānappakāraṃ asambhivākyaṃ</bold> sādhusabhāvāya vācāya vattuṃ ayuttavacanaṃ <bold>vakkhati. Nibbisevana</bold>nti vigatatudanaṃ, mānadabbavasena apagataparipphandananti attho.</paragraph>
    <paragraph line="9"><bold>Avasaritabba</bold>nti <pageBreak edition="Vipassana Research Institut" number="1.0255" /> upagantabbaṃ. <bold>Icchānaṅgale</bold>ti idaṃ tadā bhagavato gocaragāmanidassanaṃ samīpatthe bhummanti katvā. <bold>‘‘Icchānaṅgalavanasaṇḍe’’</bold>ti nivāsanaṭṭhānadassanaṃ adhikaraṇe bhummanti. Tadubhayaṃ vivaranto <bold>‘‘icchānaṅgalaṃ upanissāyā’’</bold>tiādimāha. Dhammarājassa bhagavato sabbaso adhammaniggaṇhanaparā paṭipatti, sā ca sīlasamādhipaññāvasenāti taṃ dassetuṃ <bold>‘‘sīlakhandhāvāra’’</bold>ntiādi <pageBreak edition="Pali Text Society" number="1.0375" /> vuttaṃ. <bold>Yathābhirucitenā</bold>ti dibbavihārādīsu yena yena attano abhirucitena vihārena.</paragraph>
    <subhead line="10">Pokkharasātivatthuvaṇṇanā</subhead>
    <paragraph line="11" number="255"><bold>Mante</bold>ti irubbedādimantasatthe. Pokkhare kamale sayamāno nisīdīti <bold>pokkharasātī.</bold> Sāti vuccati samasaṇṭhānaṃ, pokkhare saṇṭhānāvayave jātoti <bold>‘‘pokkharasātī’’</bold>tipi vuccati. <bold>Setapokkharasadiso</bold>ti setapadumavaṇṇo. <bold>Suvaṭṭitā</bold>ti vaṭṭabhāvassa yuttaṭṭhāne suṭṭhu vaṭṭulā. Kāḷavaṅgatilakādīnaṃ abhāvena <bold>suparisuddhā.</bold></paragraph>
    <paragraph line="12">Imassa brāhmaṇassa kīdiso pubbayogo, yena naṃ bhagavā anuggaṇhituṃ taṃ ṭhānaṃ upagatoti āha <bold>‘‘ayaṃ panā’’</bold>tiādi. <bold>Padumagabbhe nibbatti</bold> tenāyaṃ saṃsedajo jāto. <bold>Na pupphatī</bold>ti na vikasati. <bold>Rajatabimbaka</bold>nti rūpiyamayaṃ rūpakaṃ.</paragraph>
    <paragraph line="13"><bold>Ajjhāvasatī</bold>ti ettha <bold>adhi</bold>-saddo issariyatthadīpano, <bold>ā</bold>saddo mariyādatthoti dassento <bold>‘‘abhibhavitvā’’</bold>tiādimāha. Tehi yuttattā hi <bold>ukkaṭṭha</bold>nti upayogavacanaṃ, tenāha <bold>‘‘upasaggavasenā’’</bold>tiādi. <bold>Yāya mariyādāyā</bold>ti <bold>yāya avatthāya.</bold><bold>Nagarassa vatthu</bold>nti ‘‘ayaṃ khaṇo, sumuhuttaṃ mā atikkamī’’ti rattivibhāyanaṃ anurakkhantā rattiyaṃ ukkā <pageBreak edition="Myanmar" number="1.0289" /> ṭhapetvā ukkāsu jalamānāsu nagarassa vatthuṃ aggahesuṃ, tasmā ukkāsu ṭhitāti <bold>ukkaṭṭhā,</bold> ukkāsu vijjotayantīsu ṭhitā patiṭṭhitāti mūlavibhujādipakkhepena saddasiddhi veditabbā, niruttinayena vā ukkāsu ṭhitāsu ṭhitā āsīti <bold>ukkaṭṭhā.</bold> Apare pana bhaṇanti ‘‘bhūmibhāgasampattiyā, upakaraṇasampattiyā, manussasampattiyā ca taṃ nagaraṃ ukkaṭṭhaguṇayogato <bold>ukkaṭṭhā</bold>ti nāmaṃ labhī’’ti <pageBreak edition="Pali Text Society" number="1.0376" />. <bold>Tassā</bold>ti ‘‘ukkaṭṭha’’nti upayogavasena vuttapadassa. <bold>Anupayogattā</bold>ti visesanabhāvena anupayuttattā. <bold>Sesapadesū</bold>ti ‘‘sattussada’’ntiādipadesu. Yathāvidhi hi anupayogo purimasmiṃ. <bold>Tatthā</bold>ti ‘‘upasaggavasenā’’tiādinā vuttavidhāne. <bold>‘‘Saddasatthato pariyesitabba’’</bold>nti etena saddalakkhaṇānugato <pageBreak edition="Vipassana Research Institut" number="1.0256" /> vāyaṃ saddappayogoti dasseti. Upaanuadhiāitievaṃpubbake vasanakiriyāṭhāne upayogavacanameva pāpuṇātīti saddavidū icchanti.</paragraph>
    <paragraph line="14">Ussadatā nāmettha bahulatāti, taṃ bahulataṃ dassetuṃ <bold>‘‘bahujana’’</bold>ntiādi vuttaṃ. Gahetvā posetabbaṃ <bold>posāvaniyaṃ. Āvijjhitvā</bold>ti parikkhipitvā.</paragraph>
    <paragraph line="15">Raññā viya bhuñjitabbanti vā <bold>rājabhoggaṃ. Rañño dāyabhūta</bold>nti kulaparamparāya yogyabhāvena rājato laddhadāyabhūtaṃ. Tenāha <bold>‘‘dāyajjanti attho’’</bold>ti. Rājanīhārena paribhuñjitabbato uddhaṃ paribhogalābhassa seṭṭhadeyyatā nāma natthīti āha <bold>‘‘chattaṃ ussāpetvā rājasaṅkhepena bhuñjitabba’’</bold>nti. <bold>‘‘Sabbaṃ chejjabhejja’’</bold>nti sarīradaṇḍadhanadaṇḍādi bhedaṃ sabbaṃ daṇḍamāha. <bold>Nadītitthapabbatādīsū</bold>ti nadītitthapabbatapādagāmadvāraaṭavimukhādīsu. ‘‘Rājadāya’’nti imināva rañño dinnabhāve siddhe <bold>‘‘raññā pasenadinā kosalena dinna’’</bold>nti vacanaṃ kimatthiyanti āha <bold>‘‘dāyakarājadīpanattha’’</bold>ntiādi <pageBreak edition="Pali Text Society" number="1.0377" />. <bold>Nissaṭṭhapariccatta</bold>nti muttacāgavasena pariccattaṃ katvā. Evañhi taṃ seṭṭhadeyyaṃ uttamadeyyaṃ jātaṃ.</paragraph>
    <paragraph line="16"><bold>Upalabhī</bold>ti savanavasena upalabhīti imamatthaṃ dassento <bold>‘‘sotadvāra…pe… aññāsī’’</bold>ti āha. Avadhāraṇaphalattā sabbampi vākyaṃ antogadhāvadhāraṇanti āha <bold>‘‘padapūraṇamatte nipāto’’</bold>ti. <bold>‘‘Avadhāraṇatthe’’</bold>ti pana iminā iṭṭhatovadhāraṇatthaṃ <bold>kho</bold>-saddaggahaṇanti dasseti <pageBreak edition="Myanmar" number="1.0290" />. <bold>‘‘Assosī’’</bold>ti padaṃ kho-sadde gahite tena phullitamaṇḍitaṃ viya hontaṃ pūritaṃ nāma hoti, tena ca purimapacchimapadāni siliṭṭhāni honti, na tasmiṃ aggahiteti āha <bold>‘‘padapūraṇena byañjanasiliṭṭhatāmattamevā’’</bold>ti. <bold>Matta</bold>-saddo visesanivattiattho, tenassa anatthantaradīpanatā dassitā hoti, <bold>eva</bold>-saddena pana byañjanasiliṭṭhatāya ekantikatā.</paragraph>
    <paragraph line="17"><bold>Samitapāpattā</bold>ti accantaṃ anavasesato savāsanaṃ samitapāpattā. Evañhi bāhirakavirāgasekkhāsekkhapāpasamanato bhagavato pāpasamanaṃ visesitaṃ hoti, tenāha <bold>vuttañheta</bold>ntiādi. Anekatthattā nipātānaṃ idha anussavattho adhippetoti āha <bold>‘‘khalūti anussavatthe nipāto’’</bold>ti. <bold>Ālapanamatta</bold>nti piyālāpavacanamattaṃ. Piyasamudāhāro hete ‘‘bho’’ti vā ‘‘āvuso’’ti vā ‘‘devānaṃ piyā’’ti vā. <bold>Gottavasenā</bold>ti ettha gaṃ tāyatīti gottaṃ. Gotamoti hi pavattamānaṃ vacanaṃ, buddhiñca tāyati ekaṃsikavisayatāya rakkhatīti gottaṃ. Yathā hi buddhi ārammaṇabhūtena <pageBreak edition="Pali Text Society" number="1.0378" /> atthena vinā na vattati, evaṃ abhidhānaṃ abhidheyyabhūtena, tasmā <pageBreak edition="Vipassana Research Institut" number="1.0257" /> so gottasaṅkhāto attho tāni tāyati rakkhatīti vuccati. Ko pana soti? Aññakulaparamparāsādhāraṇaṃ tassa kulassa ādipurisasamudāgataṃ taṃkulapariyāpannasādhāraṇaṃ sāmaññarūpanti daṭṭhabbaṃ. Ettha ca <bold>‘‘samaṇo’’</bold>ti iminā sarikkhakajanehi bhagavato bahumatabhāvo dassito samitapāpatākittanato. <bold>‘‘Gotamo’’</bold>ti iminā lokiyajanehi uḷārakulasambhūtatādīpanato.</paragraph>
    <paragraph line="18"><bold>Uccākulaparidīpanaṃ</bold> uditoditavipulakhattiyakulavibhāvanato. Sabbakhattiyānañhi ādibhūtamahāsammatamahārājato paṭṭhāya asambhinnaṃ uḷāratamaṃ sakyarājakulaṃ. <bold>Kenaci pārijuññenā</bold>ti ñātipārijuññabhogapārijuññādinā kenaci pārijuññena pārihāniyā. <bold>Anabhibhūto</bold> anajjhotthato. Tathā hi tassa kulassa na kiñci pārijuññaṃ lokanāthassa abhijātiyaṃ, atha kho vaḍḍhiyeva. Abhinikkhamane ca tatopi samiddhatamabhāvo loke pākaṭo paññāto. Iti <bold>‘‘sakyakulā pabbajito’’</bold>ti idaṃ vacanaṃ bhagavato saddhāpabbajitabhāvadīpanaṃ vuttaṃ mahantaṃ ñātiparivaṭṭaṃ, mahantañca bhogakkhandhaṃ pahāya pabbajitabhāvasiddhito. <bold>Sundara</bold>nti bhaddakaṃ. Bhaddakatā ca passantassa hitasukhāvahabhāvena veditabbāti āha <pageBreak edition="Myanmar" number="1.0291" /><bold>atthāvahaṃ sukhāvaha</bold>nti. Tattha <bold>atthāvaha</bold>nti diṭṭhadhammikasamparāyikaparamatthasaṃhitahitāvahaṃ. <bold>Sukhāvaha</bold>nti yathāvuttatividhasukhāvahaṃ. <bold>Tathārūpāna</bold>nti tādisānaṃ. Yādisehi pana guṇehi bhagavā samannāgato, tehi catuppamāṇikassa lokassa sabbathāpi accantāya saddhāya pasādanīyo tesaṃ yathābhūtasabhāvattāti dassento <bold>yathārūpo</bold>tiādimāha. Tattha <bold>yathābhūtaṃ…pe…</bold><pageBreak edition="Pali Text Society" number="1.0379" /><bold>arahata</bold>nti iminā dhammappamāṇānaṃ, lūkhappamāṇānañca sattānaṃ bhagavato pasādāvahataṃ dasseti. Taṃ dassaneneva ca itaresampi atthato pasādāvahatā dassitā hotīti daṭṭhabbaṃ tadavinābhāvato. <bold>Dassanamattampi sādhu hotī</bold>ti ettha kosiyasakuṇavatthuṃ (ma. ni. aṭṭha. 1.144; khu. pā. aṭṭha. 10) kathetabbaṃ.</paragraph>
    <subhead line="19">Ambaṭṭhamāṇavakathāvaṇṇanā</subhead>
    <paragraph line="20" number="256"><bold>Mante parivattetī</bold>ti vede sajjhāyati, pariyāpuṇātīti attho. <bold>Mante dhāretī</bold>ti yathāadhīte mante asammuṭṭhe katvā hadaye ṭhapeti oṭṭhapahatakaraṇavasena, na atthavibhāvanavasena.</paragraph>
    <paragraph line="21"><bold>Sanighaṇḍukeṭubhāna</bold>nti ettha vacanīyavācakabhāvena atthaṃ saddañca nikhaḍati bhindati vibhajja dassetīti nikhaṇḍu, sā eva idha kha-kārassa gha-kāraṃ katvā ‘‘nighaṇḍū’’ti vutto. Kiṭayati <pageBreak edition="Vipassana Research Institut" number="1.0258" /> gameti ñāpeti kiriyādivibhāgaṃ, taṃ vā anavasesapariyādānato gamento pūretīti keṭubhaṃ. <bold>Vevacanappakāsaka</bold>nti pariyāyasaddadīpakaṃ, ekekassa atthassa anekapariyāyavacanavibhāvakanti attho. Nidassanamattañcetaṃ anekesampi atthānaṃ ekasaddavacanīyatāvibhāvanavasenapi tassa ganthassa pavattattā. Vacībhedādilakkhaṇā kiriyā kappīyati etenāti <bold>kiriyākappo,</bold> so pana vaṇṇapadasambandhapadatthādivibhāgato bahuvikappoti āha <bold>‘‘kiriyākappavikappo’’</bold>ti. Idañca mūlakiriyākappaganthaṃ sandhāya vuttaṃ. So hi satasahassaparimāṇo nayacariyādipakaraṇaṃ. Ṭhānakaraṇādivibhāgato <pageBreak edition="Pali Text Society" number="1.0380" />, nibbacanavibhāgato ca akkharā pabhedīyanti etehīti <bold>akkharappabhedā,</bold> sikkhāniruttiyo. <bold>Etesa</bold>nti vedānaṃ.</paragraph>
    <paragraph line="22">Te <pageBreak edition="Myanmar" number="1.0292" /> eva vede padaso kāyatīti <bold>padako.</bold> Taṃ taṃ saddaṃ tadatthañca byākaroti byācikkhati etenāti <bold>byākaraṇaṃ,</bold> saddasatthaṃ. Āyatiṃ hitaṃ tena loko na yatati na īhatīti <bold>lokāyataṃ.</bold> Tañhi ganthaṃ nissāya sattā puññakiriyāya cittampi na uppādenti.</paragraph>
    <paragraph line="23">Vayatīti <bold>vayo,</bold> ādimajjhapariyosānesu katthaci aparikilamanto avitthāyanto te ganthe sandhāreti pūretīti attho. Dve paṭisedhā pakatiṃ gamentīti dassento ‘‘avayo na hotī’’ti vatvā tattha avayaṃ dassetuṃ <bold>‘‘avayo nāma…pe… na sakkotī’’</bold>ti vuttaṃ. <bold>‘‘Anuññāto’’</bold>ti padassa kammasādhanavasena, ‘‘paṭiññāto’’ti pana padassa kattusādhanavasena attho veditabboti dassento <bold>‘‘ācariyenā’’</bold>tiādimāha. Ācariyaparamparābhataṃ <bold>ācariyakaṃ. Garū</bold>ti bhāriyaṃ attānaṃ tato mocetvā gamanaṃ dukkaraṃ hoti. <bold>Anatthopi uppajjati</bold> nindābyārosaupārambhādi.</paragraph>
    <paragraph line="24" number="257"> ‘‘Abbhuggato’’ti ettha abhisaddayogena <bold>itthambhūtākhyānatthavaseneva upayogavacanaṃ.</bold></paragraph>
    <paragraph line="25" number="258"><bold>Lakkhaṇānī</bold>ti lakkhaṇadīpanāni mantapadāni. <bold>Antaradhāyantī</bold>ti na kevalaṃ lakkhaṇamantāniyeva, atha kho aññānipi brāhmaṇānaṃ ñāṇabalābhāvena anukkamena antaradhāyanti. Tathā hi vadanti ‘‘ekasataṃ addhariyaṃ sākhā sahassavattako sāmā’’tiādi. <bold>Paṇidhi</bold><pageBreak edition="Pali Text Society" number="1.0381" /><bold>…pe… mahato</bold>ti ettha paṇidhimahato samādānamahatoti ādinā paccekaṃ mahanta-saddo yojetabbo. Paṇidhimahantatādi cassa buddhavaṃsacariyāpiṭakavaṇṇanādivasena veditabbo. <bold>Niṭṭhā</bold>ti nipphattiyo. <bold>Bhavabhede</bold>ti bhavavisese. Ito ca etto ca byāpetvā ṭhitatā <bold>visaṭabhāvo.</bold></paragraph>
    <paragraph line="26"><bold>Jātisāmaññato</bold>ti lakkhaṇajātiyā lakkhaṇabhāvamattena samānabhāvato. Yathā hi buddhānaṃ lakkhaṇāni <pageBreak edition="Vipassana Research Institut" number="1.0259" /> suvisadāni, suparibyattāni, paripuṇṇāni ca honti, na evaṃ cakkavattīnaṃ, tenāha <bold>‘‘na teheva buddho hotī’’</bold>ti. Abhirūpatā, dīghāyukatā, appātaṅkatā, brāhmaṇādīnaṃ piyamanāpatāti imehi <bold>catūhi</bold> acchariyasabhāvehi. Dānaṃ, piyavacanaṃ, atthacariyā, samānattatāti <pageBreak edition="Myanmar" number="1.0293" /> imehi <bold>catūhi saṅgahavatthūhi. Rañjanato</bold>ti pītijananato. Cakkaṃ cakkaratanaṃ vatteti pavattetīti <bold>cakkavattī.</bold> Sampatticakkehi sayaṃ vattati, tehi ca paraṃ sattanikāyaṃ vatteti pavattetīti <bold>cakkavattī.</bold> Parahitāvaho iriyāpathacakkānaṃ vatto vattanaṃ etassa, etthāti vā <bold>cakkavattī.</bold> Appaṭihataṃ vā āṇāsaṅkhātaṃ cakkaṃ vattetīti <bold>cakkavattī.</bold> Khattiyamaṇḍalādisaññitaṃ cakkaṃ samūhaṃ attano vase vattetīti <bold>cakkavattī</bold> cakkavattivattasaṅkhātaṃ dhammaṃ carati, cakkavattivattasaṅkhāto dhammo etasmiṃ atthīti vā <bold>dhammiko.</bold> Dhammato anapetattā dhammo rañjanaṭṭhena rājāti <bold>dhammarājā.</bold> ‘‘Rājā hoti cakkavattī’’ti vuttattā <bold>‘‘cāturanto’’</bold>ti padaṃ catudīpissarataṃ vibhāvetīti āha <bold>‘‘catusamuddaantāyā’’</bold>tiādi. Tattha ‘‘catuddīpavibhūsitāyā’’ti avatvā ‘‘catubbidhā’’ti <bold>vidha</bold>ggahaṇaṃ taṃtaṃparittadīpānampi saṅgahatthanti daṭṭhabbaṃ. <bold>Kopādī</bold>ti <pageBreak edition="Pali Text Society" number="1.0382" /><bold>ādi</bold>-saddena kāmamohamānamadādike saṅgaṇhāti. <bold>Vijitāvī</bold>ti vijitavā. Kenaci akampiyaṭṭhena janapade thāvariyappatto, daḷhabhattibhāvato vā, janapado thāvariyaṃ patto etthāti <bold>janapadatthāvariyappatto.</bold></paragraph>
    <paragraph line="27">Cittīkatabhāvādināpi (khu. pā. aṭṭha. 3; dī. ni. aṭṭha. 2.33; su. ni. aṭṭha. 1.226; mahāni. aṭṭha. 50) cakkassa ratanaṭṭho veditabbo. Esa nayo sesesupi. Ratinimittatāya vā cittīkatādibhāvassa ratijananaṭṭhena ekasaṅgahatāya visuṃ aggahaṇaṃ. Imehi pana ratanehi rājā cakkavattī yaṃ yamatthaṃ paccanubhoti, taṃ taṃ dassetuṃ <bold>‘‘imesu panā’’</bold>tiādi vuttaṃ. <bold>Ajitaṃ jināti </bold>mahesakkhatāsaṃvattaniyakammanissandabhāvato. <bold>Vijite yathāsukhaṃ anuvicarati</bold> hatthiratanaṃ assaratanañca abhiruhitvā tesaṃ ānubhāvena antopātarāseyeva samuddapariyantaṃ pathaviṃ anusaṃyāyitvā rājadhānimeva paccāgamanato. <bold>Pariṇāyakaratanena vijitamanurakkhati</bold> tena tattha tattha kātabbakiccassa saṃvidhānato. <bold>Avasesehī</bold>ti maṇiratanaitthiratanagahapatiratanehi. Tattha maṇiratanena yojanappamāṇe padese andhakāraṃ vidhamitvā ālokadassanādinā sukhamanubhavati, itthiratanena atikkantamānusakarūpasampattidassanādivasena, gahapatiratanena icchiticchitamaṇikanakarajatādidhanapaṭilābhavasena.</paragraph>
    <paragraph line="28"><bold>Ussāhasattiyogo</bold><pageBreak edition="Myanmar" number="1.0294" /> tena kenaci appaṭihatāṇācakkabhāvasiddhito <bold>pacchimenā</bold>ti pariṇāyakaratanena. Tañhi sabbarājakiccesu kusalaṃ avirajjhanayogaṃ, tenāha <bold>‘‘mantasattiyogo’’</bold>ti <pageBreak edition="Vipassana Research Institut" number="1.0260" />. Hatthiassaratanānaṃ mahānubhāvatāya kosasampattiyāpi pabhāvasampattisiddhito <pageBreak edition="Pali Text Society" number="1.0383" /><bold>‘‘hatthi…pe… yogo’’</bold>ti vuttaṃ. (Koso hi nāma sati ussāhasampattiyaṃ duggaṃ tejaṃ kusumoraṃ parakkamaṃ pabbatomukhaṃ amosapaharaṇaṃ) tividhasattiyogaphalaṃ paripuṇṇaṃ hotīti sambandho. <bold>Sesehī</bold>ti sesehi pañcahi ratanehi.</paragraph>
    <paragraph line="29"><bold>Adosakusalamūlajanitakammānubhāvenā</bold>ti adosasaṅkhātena kusalamūlena sahajātādipaccayavasena uppāditakammassa ānubhāvena <bold>sampajjanti</bold> sommatararatanajātikattā. <bold>Majjhimāni</bold> maṇiitthigahapatiratanāni. <bold>Alobha…pe… kammānubhāvena</bold> sampajjanti <bold>uḷārassa dhanassa,</bold> uḷāradhanapaṭilābhakāraṇassa ca pariccāgasampadāhetukattā. <bold>Pacchima</bold>nti pariṇāyakaratanaṃ. Tañhi <bold>amoha…pe… kammānubhāvena sampajjati</bold> mahāpaññeneva cakkavattirājakiccassa pariṇetabbattā. <bold>Upadeso</bold> nāma savisesaṃ sattannaṃ ratanānaṃ vicāraṇavasena pavatto kathābandho.</paragraph>
    <paragraph line="30">Saraṇato paṭipakkhavidhamanato <bold>sūrā,</bold> tenāha <bold>‘‘abhīrukajātikā’’</bold>ti. Asure vijinitvā ṭhitattā vīro, sakko devānaṃ indo. Tassa aṅgaṃ devaputto senaṅgabhāvatoti vuttaṃ <bold>‘‘vīraṅgarūpāti devaputtasadisakāyā’’</bold>ti. <bold>‘‘Eke’’</bold>ti sārasamāsācariyamāha. <bold>Sabhāvo</bold>ti sabhāvabhūto attho. <bold>Vīrakāraṇa</bold>nti vīrabhāvakāraṇaṃ. <bold>Vīriyamayasarīrā viyā</bold>ti saviggahavīriyasadisā, saviggahaṃ ce vīriyaṃ siyā taṃsadisāti attho. Nanu rañño cakkavattissa paṭisenā nāma natthi, ya’massa puttā pamaddeyyuṃ, atha kasmā parasenappamaddanāti vuttanti codanaṃ sandhāyāha <bold>sace</bold>tiādi, tena parasenā hotu vā mā vā te pana evaṃ mahānubhāvāti dasseti. <bold>Dhammenā</bold>ti katupacitena attano puññadhammena. Tena <pageBreak edition="Pali Text Society" number="1.0384" /> hi sañcoditā pathaviyaṃ sabbarājāno paccuggantvā ‘‘svāgataṃ te mahārājā’’ti ādiṃ vatvā attano rajjaṃ rañño cakkavattissa niyyātenti, tena vuttaṃ ‘‘so imaṃ…pe… ajjhāvasatī’’ti. Aṭṭhakathāyaṃ <pageBreak edition="Myanmar" number="1.0295" /> pana tassa yathāvuttassa dhammassa cirataraṃ vipaccituṃ paccayabhūtaṃ cakkavattivattasamudāgataṃ payogasampattisaṅkhātaṃ dhammaṃ dassetuṃ <bold>‘‘pāṇo na hantabbotiādinā pañcasīladhammenā’’</bold>ti vuttaṃ. Evañhi ‘‘adaṇḍena asatthenā’’ti idaṃ vacanaṃ suṭṭhutaraṃ samatthitaṃ hotīti. Yasmā rāgādayo pāpadhammā uppajjamānā sattasantānaṃ chādetvā pariyonandhitvā tiṭṭhanti kusalappavattiṃ nivārenti, tasmā te ‘‘chadanā, chadā’’ti ca vuttā. <bold>Vivaṭetvā</bold>ti vigametvā. <bold>Pūjārahatā vuttā</bold> ‘‘arahatīti araha’’nti. <bold>Tassā</bold> pūjārahatāya. <bold>Yasmā sammāsambuddho,</bold> tasmā arahanti. <bold>Buddhattahetubhūtā vivaṭṭacchadatā vuttā</bold> savāsanasabbakilesappahānapubbakattā buddhabhāvassa.</paragraph>
    <paragraph line="31"><bold>Arahaṃ</bold><pageBreak edition="Vipassana Research Institut" number="1.0261" /><bold>vaṭṭābhāvenā</bold>ti phalena hetuanumānadassanaṃ. <bold>Sammāsambuddho chadanābhāvenā</bold>ti hetunā phalānumānadassanaṃ. <bold>Hetudvayaṃ vuttaṃ</bold> ‘‘vivaṭṭo vicchado cā’’ti. <bold>Dutiyena vesārajjenā</bold>ti ‘‘khīṇāsavassa te paṭijānato’’tiādinā vuttena vesārajjena. <bold>Purimasiddhī</bold>ti purimassa padassa atthasiddhīti attho. <bold>Paṭhamenā</bold>ti ‘‘sammāsambuddhassa <pageBreak edition="Pali Text Society" number="1.0385" /> te paṭijānato’’tiādinā (ma. ni. 1.150; a. ni. 4.8) vuttena vesārajjena. <bold>Dutiyasiddhī</bold>ti dutiyassa padassa atthasiddhi, buddhatthasiddhīti attho. <bold>Tatiyacatutthehī</bold>ti ‘‘ye kho pana te antarāyikā dhammā’’tiādinā, (ma. ni. 1.150; a. ni. 4.8) ‘‘yassa kho pana te atthāyā’’tiādinā (ma. ni. 1.150; a. ni. 4.8) ca vuttehi tatiyacatutthehi vesārajjehi. <bold>Tatiyasiddhī</bold>ti vivaṭṭacchadanatāsiddhi yāthāvato antarāyikaniyyānikadhammāpadesena hi satthu vivaṭṭacchadanabhāvo loke pākaṭo ahosi. <bold>Purimaṃ dhammacakkhu</bold>nti purimapadaṃ bhagavato dhammacakkhuṃ <bold>sādheti</bold> kilesārīnaṃ, saṃsāracakkassa ca arānaṃ hatabhāvadīpanato. <bold>Dutiyaṃ padaṃ buddhacakkhuṃ sādheti</bold> sammāsambuddhasseva taṃsabbhāvato. <bold>Tatiyaṃ padaṃ samantacakkhuṃ sādheti</bold> savāsanasabbakilesappahānadīpanato. ‘‘Sammāsambuddho’’ti hi vatvā ‘‘vivaṭṭacchado’’ti vacanaṃ buddhabhāvāvahameva sabbakilesappahānaṃ vibhāveti. <bold>‘‘Sūrabhāva’’</bold>nti lakkhaṇavibhāvane visadañāṇataṃ.</paragraph>
    <paragraph line="32" number="259"><bold>Evaṃ</bold><pageBreak edition="Myanmar" number="1.0296" /><bold>bho</bold>ti ettha <bold>eva</bold>nti vacanasampaṭicchane nipāto. Vacanasampaṭicchanañcettha ‘‘tathā mayaṃ taṃ bhavantaṃ gotamaṃ vedissāma, tvaṃ mantānaṃ paṭiggahetā’’ti ca evaṃ pavattassa pokkharasātino vacanassa sampaṭiggahoti āha. <bold>‘‘Sopi tāyā’’</bold>tiādi. Tattha <bold>tāyā</bold>ti tāya yathāvuttāya samuttejanāya. <bold>Ayānabhūmi</bold>nti <pageBreak edition="Pali Text Society" number="1.0386" /> yānassa abhūmiṃ. <bold>Divāpadhānikā</bold>ti divāpadhānānuyuñjanakā.</paragraph>
    <paragraph line="33" number="260"> Yadipi pubbe ambaṭṭhakulaṃ appaññātaṃ, tadā pana paññāyatīti āha <bold>‘‘tadā kirā’’</bold>tiādi. <bold>Aturito</bold>ti avegāyanto.</paragraph>
    <paragraph line="34" number="261"><bold>Yathā khamanīyādīni pucchanto</bold>ti yathā bhagavā ‘‘kacci vo māṇavā khamanīyaṃ, kacci yāpanīya’’ntiādinā khamanīyādīni pucchanto tehi māṇavehi saddhiṃ paṭhamaṃ pavattamodo ahosi pubbabhāsitāya tadanukaraṇena evaṃ tepi māṇavā bhagavatā saddhiṃ samappavattamodā ahesunti yojanā. Taṃ pana samappavattamodataṃ upamāya dassetuṃ <bold>‘‘sītodakaṃ viyā’’</bold>tiādi vuttaṃ. Tattha <bold>sammodita</bold>nti saṃsanditaṃ. <bold>Ekībhāva</bold>nti sammodanakiriyāya samānataṃ <pageBreak edition="Vipassana Research Institut" number="1.0262" />. <bold>Khamanīya</bold>nti ‘‘idaṃ catucakkaṃ navadvāraṃ sarīrayantaṃ dukkhabahulatāya sabhāvato dussahaṃ kacci khamituṃ sakkuṇeyya’’nti pucchanti, <bold>yāpanīya</bold>nti āhārādipaccayapaṭibaddhavuttikaṃ cirappabandhasaṅkhātāya yāpanāya kacci yāpetuṃ sakkuṇeyyaṃ. Sīsarogādiābādhābhāvena <bold>kacci appābādhaṃ,</bold> dukkhajīvikābhāvena <bold>kacci appātaṅkaṃ,</bold> taṃtaṃkiccakaraṇe uṭṭhānasukhatāya <bold>kacci lahuṭṭhānaṃ,</bold> tadanurūpabalayogato <bold>kacci balaṃ,</bold> sukhavihārasabbhāvena <bold>kacci phāsuvihāro</bold> atthīti sabbattha kacci-saddaṃ yojetvā attho veditabbo. Balappattā pīti <bold>pīti</bold>yeva. Taruṇapīti <bold>pāmojjaṃ.</bold> Sammodanaṃ janeti karotīti sammodanikaṃ tadeva <bold>sammodanīyaṃ.</bold> Sammoditabbato <bold>sammodanīya</bold>nti idaṃ pana atthaṃ dassetuṃ vuttaṃ <bold>‘‘sammodituṃ yuttabhāvato’’</bold>ti. Saritabbabhāvato anussaritabbabhāvato ‘‘saraṇīya’’nti vattabbe <bold>‘‘sāraṇīya’’</bold>nti dīghaṃ katvā vuttaṃ. <bold>‘‘Suyyamānasukhato’’</bold>ti āpāthamadhuratamāha, <bold>‘‘anussariyamānasukhato’’</bold>ti vimaddaramaṇīyataṃ. <bold>‘‘Byañjanaparisuddhatāyā’’</bold>ti sabhāvaniruttibhāvena <pageBreak edition="Pali Text Society" number="1.0387" /> tassā kathāya vacanacāturiyamāha, <bold>‘‘atthaparisuddhatāyā’’</bold>ti atthassa nirupakkilesataṃ. <bold>Anekehi pariyāyehī</bold>ti anekehi kāraṇehi.</paragraph>
    <paragraph line="35"><bold>Apasādessāmī</bold>ti <pageBreak edition="Myanmar" number="1.0297" /> maṅkuṃ karissāmi. <bold>Kaṇṭhe olambetvā</bold>ti ubhosu khandhesu sāṭakaṃ āsajjetvā kaṇṭhe olambitvā. <bold>Dussakaṇṇaṃ gahetvā</bold>ti nivatthasāṭakassa dasākoṭiṃ ekena hatthena gahetvā. <bold>Caṅkamaṃ abhiruhitvā</bold>ti caṅkamituṃ ārabhitvā. <bold>Dhātusamatā</bold>ti rasādidhātūnaṃ samāvatthatā, arogatāti attho. <bold>Anācārabhāvasāraṇīya</bold>nti anācārabhāvena saraṇīyaṃ. ‘‘Anācāro vatāya’’nti saritabbakaṃ.</paragraph>
    <paragraph line="36" number="262"><bold>‘‘Bhavaggaṃ gahetukāmo viyā’’</bold>tiādi asakkuṇeyyattā dukkaraṃ kiccaṃ ārabhatīti dassetuṃ vuttaṃ. Asakkuṇeyyañhetaṃ sadevakenāpi lokena, yadidaṃ bhagavato apasādanaṃ, tenāha <bold>‘‘aṭṭhāne vāyamatī’’</bold>ti. Ayaṃ bālo ‘‘mayi kiñci akathente mayā saddhiṃ kathetumpi na visahatī’’ti mānameva paggaṇhissati, kathente pana kathāpasaṅgenassa jātigotte vibhāvite mānaniggaho bhavissatīti bhagavā ‘‘evaṃ nu te’’tiādimāha. Tena vuttaṃ ‘‘atha kho bhagavā’’tiādi. Ācārasamācārasikkhāpanena ācariyā, tesaṃ pana ācariyānaṃ pakaṭṭhā ācariyāti pācariyā yathā papitāmahoti, tenāha <bold>‘‘ācariyehi ca tesaṃ pācariyehi cā’’</bold>ti.</paragraph>
    <subhead line="37">Paṭhamaibbhavādavaṇṇanā</subhead>
    <paragraph line="38" number="263"><bold>Tīsu iriyāpathesū</bold>ti ṭhānagamananisajjāsu. <bold>Kathāpaḷāsa</bold>nti <pageBreak edition="Pali Text Society" number="1.0388" /> kathāvasena yugaggāhaṃ. Sayānena <pageBreak edition="Vipassana Research Institut" number="1.0263" /> ācariyena saddhiṃ sayānassa kathā nāma ācāro na hoti, taṃ itarehi sadisaṃ katvā kathanaṃ idha kathāpaḷāso.</paragraph>
    <paragraph line="39">Tassa pana yaṃ anācārabhāvavibhāvanaṃ satthārā ambaṭṭhena saddhiṃ kathentena kataṃ, taṃ saṅgītianāruḷhaṃ paramparābhatanti upari pāḷiyā sambandhabhāvena dassento <bold>‘‘tato kirā’’</bold>tiādimāha. <bold>Muṇḍakā samaṇakā</bold>ti ca garahāyaṃ <bold>ka</bold>-saddo, tenāha <bold>‘‘hīḷento’’</bold>ti. Ibhassa payogo ibho uttarapadalopena, taṃ ibhaṃ arahantīti <bold>ibbhā.</bold> Kiṃ vuttaṃ hoti? Yathā ibho hatthivāhanabhūto parassa vasena vattati, na attano, evaṃ etepi brāhmaṇānaṃ sussusakā suddā parassa vasena <pageBreak edition="Myanmar" number="1.0298" /> vattanti, na attano, tasmā ibhasadisapayogatāya ibbhāti. Te pana kuṭumbikatāya gharavāsino gharassāmikā hontīti āha <bold>‘‘gahapatikā’’</bold>ti. <bold>Kaṇhā</bold>ti kaṇhajātikā. Dijā eva hi suddhajātikā, na itareti tassa adhippāyo, tenāha <bold>‘‘kāḷakā’’</bold>ti. <bold>Mukhato nikkhantā</bold>ti brāhmaṇānaṃ pubbapurisā brahmuno mukhato nikkhantā, ayaṃ tesaṃ paṭhamuppattīti adhippāyo. Sesapadesupi eseva nayo. <bold>‘‘Samaṇā piṭṭhipādato’’</bold>ti idaṃ panassa ‘‘mukhato nikkhantā’’tiādivacanatopi ativiya asamavekkhitavacanaṃ catuvaṇṇapariyāpannasseva samaṇabhāvasambhavato. <bold>Aniyametvā</bold>ti avisesetvā, anuddesikabhāvenāti attho.</paragraph>
    <paragraph line="40"><bold>Mānussayavasena kathetī</bold>ti mānussayaṃ avassāya attānaṃ ukkaṃsento, pare ca vambhento ‘‘muṇḍakā’’ti ādiṃ katheti. <bold>Jānāpemī</bold>ti jātigottassa pamāṇaṃ <pageBreak edition="Pali Text Society" number="1.0389" /> yāthāvato vibhāvanena pamāṇaṃ jānāpemīti. <bold>Attho etassa atthīti atthikaṃ</bold> daṇḍikañāyena.</paragraph>
    <paragraph line="41"><bold>‘‘Yāyeva kho panatthāyā’’</bold>ti itthiliṅgavasena vuttanti vadanti, taṃ parato ‘‘purisaliṅgavasenevā’’ti vakkhamānattā yuttaṃ. <bold>Yāya atthāyā</bold>ti vā pulliṅgavaseneva tadatthe sampadānavacanaṃ, yassa atthassa atthāyāti attho. <bold>Assā</bold>ti ambaṭṭhassa dassetvāti sambandho. <bold>Aññesa</bold>nti aññesaṃ sādhurūpānaṃ. <bold>Santikaṃ āgatāna</bold>nti guruṭṭhāniyānaṃ santikaṃ upagatānaṃ. <bold>Vatta</bold>nti tehi caritabbaācāraṃ. <bold>Asikkhito</bold>ti ācāraṃ asikkhito. Tato eva <bold>appassuto.</bold> Bāhusaccañhi nāma yāvadeva upasamatthaṃ icchitabbaṃ, tadabhāvato ambaṭṭho appassuto asikkhito ‘‘avusito’’ti viññāyati, tenāha <bold>‘‘etassa hī’’</bold>tiādi.</paragraph>
    <paragraph line="42" number="264"> Kodhavasacittatāya <bold>asakamano. Mānanimmadanattha</bold>nti mānassa nimmadanatthaṃ. <bold>Uggiletvā</bold>ti <pageBreak edition="Vipassana Research Institut" number="1.0264" /> sinehapānena kilinnaṃ ubbamanaṃ katvā. <bold>Gottena gotta</bold>nti tena vuttena purātanagottena idāni taṃ taṃ anavajjasaññitaṃ gottaṃ sāvajjato uṭṭhāpetvā uddharitvā. Sesapadesupi eseva nayo. Tattha <bold>gottaṃ</bold> ādipurisavasena, <bold>kulāpadoso,</bold> tadanvaye uppannaabhiññātapurisavasena veditabbo yathā ‘‘ādicco, maghadevo’’ti. Gottamūlassa gārayhatāya amānavatthubhāvapavedanato <bold>‘‘mānaddhajaṃ mūle chetvā’’</bold>ti vuttaṃ. <bold>Ghaṭṭento</bold>ti <pageBreak edition="Pali Text Society" number="1.0390" /> omasanto.</paragraph>
    <paragraph line="43">Yasmiṃ <pageBreak edition="Myanmar" number="1.0299" /> mānussayakodhussayā aññamaññūpatthaddhā, so ‘‘caṇḍo’’ti vuccatīti āha <bold>‘‘caṇḍāti mānanissitakodhayuttā’’</bold>ti. <bold>Kharā</bold>ti cittena, vācāya ca kakkhaḷā. <bold>Lahukā</bold>ti taruṇā. <bold>Bhassā</bold>ti ‘‘sāhasikā’’ti keci vadanti, ‘‘sārambhakā’’ti apare. <bold>Samānā</bold>ti hontā, bhavamānāti atthoti āha <bold>‘‘santāti purimapadasseva vevacana’’</bold>nti. <bold>Na sakkarontī</bold>ti sakkāraṃ na karonti. <bold>Apacitikamma</bold>nti paṇipātakamma <bold>nānuloma</bold>nti attano jātiyā na anucchavikanti attho.</paragraph>
    <subhead line="44">Dutiyaibbhavādavaṇṇanā</subhead>
    <paragraph line="45" number="265"> Kāmaṃ sakyarājakule yo sabbesaṃ buddhataro samattho ca, so eva abhisekaṃ labhati, ekacco pana abhisitto samāno ‘‘idaṃ rajjaṃ nāma bahukiccaṃ bahubyāpāra’’nti tato nibbijja rajjaṃ vayasā anantarassa niyyāteti, kadāci sopi aññassāti tādise sandhāyāha <bold>‘‘sakyāti abhisittarājāno’’</bold>ti. <bold>Kulavaṃsaṃ jānantī</bold>ti kaṇhāyanato paṭṭhāya paramparāgataṃ anussavavasena jānanti. Kulābhimānino hi yebhuyyena paresaṃ uccāvacaṃ kulaṃ tathā tathā udāharanti, attano ca kulavaṃsaṃ jānanti, evaṃ ambaṭṭhopi. Tathā hi so parato bhagavatā pucchito vajirapāṇibhayena yāthāvato kathesi.</paragraph>
    <subhead line="46">Tatiyaibbhavādavaṇṇanā</subhead>
    <paragraph line="47" number="266"><bold>Khettaleḍḍūna</bold>nti khette kasanavasena naṅgalena uṭṭhāpitaleḍḍūnaṃ. ‘‘Laṭukikā’’ icceva paññātā <bold>khuddakasakuṇikā laṭukikopamavaṇṇanāyaṃ</bold> ‘‘cātakasakuṇikā’’ti (ma. ni. aṭṭha. 3.150) vuttā. <bold>Kodhavasena laggitu</bold>nti upanayhituṃ, āghātaṃ bandhitunti <pageBreak edition="Pali Text Society" number="1.0391" /> attho. <bold>‘‘Amhe haṃsakoñcamorasame karotī’’</bold>ti iminā ‘‘na taṃ koci haṃso vā’’tiādivacanaṃ saṅgītiṃ anāruḷhaṃ tadā bhagavatā vuttamevāti dasseti. ‘‘Evaṃ nu te’’tiādivacanaṃ, ‘‘avusitavāyevā’’tiādivacanañca <pageBreak edition="Vipassana Research Institut" number="1.0265" /> mānavasena samaṇena gotamena vuttanti maññatīti adhippāyenāha <bold>‘‘nimmāno dāni jātoti maññamāno’’</bold>ti.</paragraph>
    <subhead line="48">Dāsiputtavādavaṇṇanā</subhead>
    <paragraph line="49" number="267"><bold>Nimmādetī</bold>ti <pageBreak edition="Myanmar" number="1.0300" /> a-kārassa ā-kāraṃ katvā niddesoti āha <bold>‘‘nimmadetī’’</bold>ti. Kāmaṃ gottaṃ nāmetaṃ pitito laddhabbaṃ, na mātito na hi brāhmaṇānaṃ sagottāya āvāhavivāho icchito, gottanāmaṃ pana yasmā jātisiddhaṃ, na kittimaṃ, jāti ca ubhayasambandhinī, tasmā <bold>‘‘mātāpettikanti mātāpitūnaṃ santaka’’</bold>nti vuttaṃ. <bold>Nāmagotta</bold>nti gottanāmaṃ, na kittimanāmaṃ, na guṇanāmaṃ vā. Tattha ‘‘kaṇhāyano’’ti niruḷhā yā nāmapaṇṇatti, taṃ sandhāyāha <bold>‘‘paṇṇattivasena nāma</bold>nti. Taṃ pana kaṇhaisito paṭṭhāya tasmiṃ kulaparamparāvasena āgataṃ, na etasmiṃyeva niruḷhaṃ, tena vuttaṃ <bold>‘‘paveṇīvasena gotta’’</bold>nti. <bold>Gotta</bold>-padassa pana attho heṭṭhā vuttoyeva. <bold>Anussarato</bold>ti ettha na kevalaṃ anussaraṇaṃ adhippetaṃ, atha kho kulasuddhivīmaṃsanavasenāti āha <bold>‘‘kulakoṭiṃ sodhentassā’’</bold>ti. <bold>Ayyaputtā</bold>ti ayyikaputtāti āha <bold>‘‘sāmino puttā’’</bold>ti. Disā okkākarañño antojātā dāsīti āha <bold>‘‘gharadāsiyā putto’’</bold>ti. Ettha ca yasmā ambaṭṭho jātiṃ nissāya mānatthaddho, na cassa yāthāvato jātiyā avibhāvitāya mānaniggaho hoti, mānaniggahe ca kate aparabhāge ratanattaye pasīdissati <pageBreak edition="Pali Text Society" number="1.0392" />, na ‘‘dāsī’’ti vācā pharusavācā nāma hoti cittassa saṇhabhāvato. <bold>Abhayasutta</bold>ñcettha (ma. ni. 2.83; a. ni. 4.184) nidassanaṃ. Keci ca sattā agginā viya lohādayo kakkhaḷāya vācāya mudubhāvaṃ gacchanti, tasmā bhagavā ambaṭṭhaṃ nibbisevanaṃ kātukāmo ‘‘ayyaputtā sakyā bhavanti, dāsiputto tvamasi sakyāna’’nti avoca.</paragraph>
    <paragraph line="50"><bold>Ṭhapentī</bold>ti paññapenti, tenāha <bold>‘‘okkāko’’</bold>tiādi. <bold>Pabhā niccharati</bold> dantānaṃ ativiya pabhassarabhāvato.</paragraph>
    <paragraph line="51"><bold>Paṭhamakappikāna</bold>nti paṭhamakappassa ādikāle nibbattānaṃ. <bold>Kira</bold>-saddo anussavatthe, tena yo vuccamānāya rājaparamparāya kesañci matibhedo, taṃ ulliṅgeti. <bold>Mahāsammatassāti</bold> ‘‘ayaṃ no rājā’’ti mahājanena sammannitvā ṭhapitattā ‘‘mahāsammato’’ti evaṃ sammatassa. Yaṃ sandhāya vadanti –</paragraph>
    <gatha1 line="52">‘‘Ādiccakulasambhūto <pageBreak edition="Vipassana Research Institut" number="1.0266" /><pageBreak edition="Myanmar" number="1.0301" />, suvisuddhaguṇākaro;</gatha1>
    <gathalast line="53">Mahānubhāvo rājāsi, mahāsammatanāmako.</gathalast>
    <gatha1 line="54">Yo cakkhubhūto lokassa, guṇaraṃsisamujjalo;</gatha1>
    <gathalast line="55">Tamonudo virocittha, dutiyo viya bhāṇumā.</gathalast>
    <gatha1 line="56">Ṭhapitā yena mariyādā, loke lokahitesinā;</gatha1>
    <gathalast line="57">Vavatthitā sakkuṇanti, na vilaṅghayituṃ janā.</gathalast>
    <gatha1 line="58">Yasassinaṃ tejassinaṃ, lokasīmānurakkhakaṃ;</gatha1>
    <gathalast line="59">Ādibhūtaṃ mahāvīraṃ, kathayanti ‘manū’ti ya’’nti.</gathalast>
    <paragraph line="60">Tassa ca puttapaputtaparamparaṃ sandhāya –</paragraph>
    <gatha1 line="61">‘‘Tassa putto mahātejo, rojo nāma mahīpati;</gatha1>
    <gathalast line="62">Tassa putto vararojo, pavaro rājamaṇḍale.</gathalast>
    <gatha1 line="63">Tassāsi <pageBreak edition="Pali Text Society" number="1.0393" /> kalyāṇaguṇo, kalyāṇo nāma atrajo;</gatha1>
    <gathalast line="64">Rājā tassāsi tanayo, varakalyāṇanāmako.</gathalast>
    <gatha1 line="65">Tassa putto mahāvīro, mandhātā kāmabhoginaṃ;</gatha1>
    <gathalast line="66">Aggabhūto mahindena, aḍḍharajjena pūjito.</gathalast>
    <gatha1 line="67">Tassa sūnu mahātejo, varamandhātunāmako;</gatha1>
    <gathalast line="68">‘Uposatho’ti nāmena, tassa putto mahāyaso.</gathalast>
    <gatha1 line="69">Varo nāma mahātejo, tassa putto mahāvaro;</gatha1>
    <gathalast line="70">Tassāsi upavaroti, putto rājā mahābalo.</gathalast>
    <gatha1 line="71">Tassa <pageBreak edition="Vipassana Research Institut" number="1.0267" /> putto maghadevo, devatulyo mahīpati;</gatha1>
    <gathalast line="72">Caturāsītisahassāni, tassa puttaparamparā.</gathalast>
    <gatha1 line="73">Tesaṃ pacchimako rājā, ‘okkāko’ iti vissuto;</gatha1>
    <gathalast line="74">Mahāyaso mahātejo, akhuddo rājamaṇḍale’’ti.</gathalast>
    <unindented line="75">Ādi <bold>tesaṃ pacchato</bold>ti tesaṃ maghadeva paramparabhūtānaṃ kaḷārajanakapariyosānānaṃ anekasatasahassānaṃ rājūnaṃ aparabhāge okkāko nāma <pageBreak edition="Myanmar" number="1.0302" /> rājā ahosi, tassa paramparābhūtānaṃ anekasatasahassānaṃ rājūnaṃ aparabhāge aparo okkāko nāma rājā ahosi, tassa paramparabhūtānaṃ anekasatasahassānaṃ rājūnaṃ aparabhāge punāparo okkāko nāma rājā ahosi, taṃ sandhāyāha <bold>‘‘tayo okkākavaṃsā ahesuṃ. Tesu tatiyaokkākassā’’</bold>tiādi.</unindented>
    <paragraph line="76"><bold>Sahasā varaṃ adāsi</bold>nti puttadassanena somanassappatto sahasā avīmaṃsitvā tuṭṭhiyā vasena varaṃ adāsiṃ, ‘‘yaṃ icchasi, taṃ gaṇhā’’ti. <bold>Rajjaṃ pariṇāmetuṃ icchatī</bold>ti sā jantukumārassa mātā mama taṃ varadānaṃ antaraṃ katvā imaṃ rajjaṃ pariṇāmetuṃ icchatīti.</paragraph>
    <paragraph line="77"><bold>Nappasaheyyā</bold>ti <pageBreak edition="Pali Text Society" number="1.0394" /> na pariyatto bhaveyya.</paragraph>
    <paragraph line="78"><bold>Nikkhammā</bold>ti gharāvāsato, kāmehi ca nikkhamitvā. <bold>Heṭṭhā cā</bold>ti <bold>ca</bold>-saddena ‘‘asītihatthe’’ti idaṃ anukaḍḍhati. <bold>Tehī</bold>ti migasūkarehi, maṇḍūkamūsikehi ca. <bold>Te</bold>ti sīhabyagghādayo, sappabiḷārā ca.</paragraph>
    <paragraph line="79"><bold>Avasesāhi</bold> attano attano kaniṭṭhāhi.</paragraph>
    <paragraph line="80"><bold>Vaḍḍhamānāna</bold>nti anādare sāmivacanaṃ. <bold>Kuṭṭharogo</bold> nāma sāsamasūrīrogā viya yebhuyyena saṅkamanasabhāvoti vuttaṃ <bold>‘‘ayaṃ rogo saṅkamatīti cintetvā’’</bold>ti.</paragraph>
    <paragraph line="81"><bold>Migasūkarādīna</bold>nti <bold>ādi</bold>-saddena vanacarasoṇādike saṅgaṇhāti.</paragraph>
    <paragraph line="82">Tasmiṃ nisinneti sambandho. Khattiyamāyārocanena <bold>attano khattiyabhāvaṃ jānāpetvā.</bold></paragraph>
    <paragraph line="83"><bold>Nagaraṃ</bold><pageBreak edition="Vipassana Research Institut" number="1.0268" /><bold>māpehī</bold>ti sāhāraṃ nagaraṃ māpehīti adhippāyo.</paragraph>
    <paragraph line="84"><bold>Kesaggahaṇa</bold>nti kesaveṇibandhanaṃ. <bold>Dussaggahaṇa</bold>nti vatthassa nivāsanākāro.</paragraph>
    <paragraph line="85" number="268"><bold>Attano upārambhamocanatthāyā</bold>ti ācariyena ambaṭṭhena ca attano attano upari pāpetabbaupavādassa apanayanatthaṃ. <bold>Asmiṃ vacane</bold>ti ‘‘cattārome bho gotama vaṇṇā’’tiādinā attanā vutte, bhotā ca gotamena vutte ‘‘jātivāde’’ti imasmiṃ yathādhikate vacane. Tattha pana yasmā vede vuttavidhināva tena paṭimantetabbaṃ hoti <pageBreak edition="Myanmar" number="1.0303" />, tasmā vuttaṃ <bold>‘‘vedattayavacane’’</bold>ti, <bold>‘‘etasmiṃ vā dāsiputtavacane’’</bold>ti ca.</paragraph>
    <paragraph line="86" number="270"><bold>Dhammo</bold> nāma kāraṇaṃ ‘‘dhammapaṭisambhidā’’tiādīsu (vibha. 718) viya, saha dhammenāti sahadhammo, sahadhammo <pageBreak edition="Pali Text Society" number="1.0395" /> eva <bold>sahadhammiko</bold>ti āha <bold>‘‘sahetuko’’</bold>ti.</paragraph>
    <paragraph line="87" number="271"><bold>Tasmā</bold> tadā paṭiññātattā. <bold>Tāsetvā pañhaṃ vissajjāpessāmīti āgato</bold> yathā taṃ saccakasamāgame. ‘‘Bhagavā ceva passati ambaṭṭho cā’’ti ettha itaresaṃ adassane kāraṇaṃ dassetuṃ <bold>‘‘yadi hī’’</bold>tiādi vuttaṃ. <bold>Āvāhetvā</bold>ti mantabalena ānetvā. <bold>Tassā</bold>ti ambaṭṭhassa. <bold>Vādasaṅghaṭṭe</bold>ti vācāsaṅghaṭṭe.</paragraph>
    <paragraph line="88" number="272"><bold>Tāṇanti gavesamāno</bold>ti, ‘‘ayameva samaṇo gotamo ito bhayato mama tāyako’’ti bhagavantaṃyeva ‘‘tāṇa’’nti pariyesanto upagacchanto. Sesapadadvayepi eseva nayo. <bold>Tāyatī</bold>ti yathāupaṭṭhitabhayato pāleti, tenāha <bold>‘‘rakkhatī’’</bold>ti, etena tāṇa-saddassa kattusādhanatamāha. Yathupaṭṭhitena bhayena upadduto nilīyati etthāti <bold>leṇaṃ,</bold> upalayanaṃ, etena leṇa-saddassa adhikaraṇasādhanatamāha. <bold>‘‘Saratī’’</bold>ti etena saraṇa-saddassa kattusādhanatamāha.</paragraph>
    <subhead line="89">Ambaṭṭhavaṃsakathāvaṇṇanā</subhead>
    <paragraph line="90" number="274"><bold>Gaṅgāya dakkhiṇato</bold>ti gaṅgāya nadiyā dakkhiṇadisāya. <bold>Āvudhaṃ na parivattatī</bold>ti saraṃ vāsattiādiṃ vā parassa upari khipitukāmassa hatthaṃ na parivattati, hatthe pana aparivattente kuto āvudhaparivattananti āha <bold>‘‘āvudhaṃ na parivattatī’’</bold>ti. So kira ‘‘kathaṃ nāmāhaṃ disāya dāsiyā kucchimhi nibbatto’’ti taṃ hīnaṃ jātiṃ jigucchanto ‘‘handāhaṃ yathā tathā <pageBreak edition="Vipassana Research Institut" number="1.0269" /> imaṃ jātiṃ sodhessāmī’’ti niggato, tenāha <bold>‘‘idāni me manorathaṃ pūressāmī’’</bold>tiādi. Vijjābalena rājānaṃ tāsetvā tassa dhītuyā laddhakālato paṭṭhāya myāyaṃ jātisodhitā <pageBreak edition="Myanmar" number="1.0304" /> bhavissatīti tassa adhippāyo. <bold>Ambaṭṭhaṃ nāma vijja</bold>nti sattānaṃ sarīre abbhaṅgaṃ ṭhapetīti ambaṭṭhāti evaṃ <pageBreak edition="Pali Text Society" number="1.0396" /> laddhanāmaṃ vijjaṃ, mantanti attho. Yato ambaṭṭhā etasmiṃ atthīti ambaṭṭhoti kaṇho isi paññāyittha, taṃbaṃsajātatāya ayaṃ māṇavo ‘‘ambaṭṭho’’ti voharīyati.</paragraph>
    <paragraph line="91">Seṭṭhamante vedamanteti adhippāyo. Mantānubhāvena rañño bāhukkhambhamattaṃ jātaṃ tena panassa bāhukkhambhena rājā, ‘‘ko jānāti, kiṃ bhavissatī’’ti bhīto ussaṅkī utrāso ahosi, tenāha <bold>‘‘bhayena vedhamāno aṭṭhāsī’’</bold>ti. <bold>Sotthi bhaddanteti ādivacanaṃ avocuṃ.</bold> ‘‘Ayaṃ mahānubhāvo isī’’ti maññamānā.</paragraph>
    <paragraph line="92"><bold>Undriyissatī</bold>ti vippakiriyissati, tenāha <bold>‘‘bhijjissatī’’</bold>ti. Mante parivattiteti bāhukkhambhakamantassa paṭippassambhakavijjāsaṅkhāte mante <bold>‘‘saro otaratū’’</bold>ti parivattite. Evarūpānañhi mantānaṃ ekaṃseneva paṭippassambhakavijjā hontiyeva yathā taṃ kusumārakavijjānaṃ. Attano dhītu apavādamocanatthaṃ tassa bhujissakaraṇaṃ. Tassānurūpe issariye ṭhapanatthaṃ<bold> uḷāre ca naṃ ṭhāne ṭhapesi.</bold></paragraph>
    <subhead line="93">Khattiyaseṭṭhabhāvavaṇṇanā</subhead>
    <paragraph line="94" number="275"> Samassāsanatthamāha karuṇāyanto, na kulīnabhāvadassanatthaṃ, tenāha <bold>‘‘atha kho bhagavā’’</bold>tiādi. <bold>Brāhmaṇesū</bold>ti brāhmaṇānaṃ samīpe, tato brāhmaṇehi laddhabbaṃ āsanādiṃ sandhāya <bold>‘‘brāhmaṇānaṃ antare’’</bold>ti vuttaṃ. Kevalaṃ <pageBreak edition="Pali Text Society" number="1.0397" /> saddhāya kātabbaṃ <bold>saddhaṃ,</bold> paralokagate sandhāya na tato kiñci apatthentena kātabbanti attho, tenāha <bold>‘‘matake uddissa katabhatte’’</bold>ti. <bold>Maṅgalādibhatte</bold>ti <bold>ādi</bold>-saddena ussavadevatārādhanādiṃ saṅgaṇhāti. <bold>Yaññabhatte</bold>ti pāpasaññamādivasena katabhatte. <bold>Pāhunakāna</bold>nti atithīnaṃ. <bold>Khattiyabhāvaṃ appatto</bold> ubhato sujātatābhāvato, tenāha <bold>‘‘aparisuddhoti attho’’</bold>ti.</paragraph>
    <paragraph line="95" number="276"><bold>Itthiṃ karitvā</bold>ti ettha karaṇaṃ kiriyāsāmaññavisayanti āha <bold>‘‘itthiṃ pariyesitvā’’</bold>ti. Brāhmaṇakaññaṃ itthiṃ khattiyakumārassa bhariyābhūtaṃ <pageBreak edition="Myanmar" number="1.0305" /> gahetvāpi khattiyāva seṭṭhā, hīnā brāhmaṇāti yojanā. <bold>Purisena vā purisaṃ karitvā</bold>ti etthāpi eseva nayo. <bold>Pakaraṇe</bold>ti rāgādivasena <pageBreak edition="Vipassana Research Institut" number="1.0270" /> paduṭṭhe pakkhalite kāraṇe, tenāha <bold>‘‘dose’’</bold>ti. Bhassati niratthakabhāvena khipīyatīti <bold>bhassaṃ,</bold> chārikā.</paragraph>
    <paragraph line="96" number="277"><bold>Janitasmi</bold>nti kammakilesehi nibbatte. Jane etasminti vā <bold>janetasmiṃ,</bold> manussesūti attho, tenāha <bold>‘‘gottapaṭisārino’’</bold>ti. <bold>Saṃsanditvā</bold>ti ghaṭetvā, aviruddhaṃ katvāti attho.</paragraph>
    <centered line="97">Paṭhamabhāṇavāravaṇṇanā niṭṭhitā.</centered>
    <subhead line="98">Vijjācaraṇakathāvaṇṇanā</subhead>
    <paragraph line="99" number="278"><bold>Idaṃ vaṭṭatī</bold>ti idaṃ ajjhenādi kattuṃ labbhati. <bold>Jātivādavinibaddhā</bold>ti jātisannissitavāde vinibaddhā. Brāhmaṇasseva ajjhenajjhāpanayajanayājanādayoti <pageBreak edition="Pali Text Society" number="1.0398" /> evaṃ ye attukkaṃsanaparavambhanavasena pavattā, tato eva te <bold>mānavādapaṭibaddhā</bold> ca honti. Ye pana <bold>āvāhavivāhavinibaddhā,</bold> te eva sambandhattayavasena ‘‘arahasi vā maṃ tvaṃ, na vā maṃ tvaṃ arahasī’’ti evaṃ pavattanakā.</paragraph>
    <paragraph line="100"><bold>Yatthā</bold>ti yassaṃ vijjācaraṇasampattiyaṃ. <bold>Laggissāmā</bold>ti olaggā antogadhā bhavissāmāti <bold>cintayimha.</bold> Paramatthato avijjācaraṇāniyeva ‘‘vijjācaraṇānī’’ti gahetvā ṭhito paramatthato vijjācaraṇesu vibhajiyamānesu so tato dūrato apanīto nāma hotīti āha <bold>‘‘dūrameva avakkhipī’’</bold>ti. <bold>Samudāgamato pabhutī</bold>tiādisamuṭṭhānato paṭṭhāya.</paragraph>
    <paragraph line="101" number="279"><bold> Tividhaṃ sīla</bold>nti khuddakādibhedaṃ tividhaṃ sīlaṃ. <bold>Sīlavasenevā</bold>ti sīlapariyāyeneva. <bold>Kiñci kiñcī</bold>ti ahiṃsanādiyamaniyamalakkhaṇaṃ kiñci kiñci <bold>sīlaṃ atthi. Tattha tattheva laggeyyā</bold>ti tasmiṃ tasmiṃyeva brāhmaṇasamayasiddhe sīlamatte ‘‘caraṇa’’nti laggeyya. <bold>Aṭṭhapi samāpattiyo caraṇanti niyyātitā honti</bold> rūpāvacaracatutthajjhānaniddeseneva arūpajjhānānampi niddiṭṭhabhāvāpattito niyyātitā nidassitā.</paragraph>
    <subhead line="102">Catuapāyamukhakathāvaṇṇanā</subhead>
    <paragraph line="103" number="280"><bold>Asampāpuṇanto</bold>ti <pageBreak edition="Vipassana Research Institut" number="1.0271" /><pageBreak edition="Myanmar" number="1.0306" /> ārabhitvā sampattuṃ asakkonto. <bold>Avisahamāno</bold>ti ārabhitumeva asakkonto. <bold>Khāri</bold>nti parikkhāraṃ. Taṃ pana vibhajitvā dassetuṃ <bold>‘‘araṇī’’</bold>tiādi vuttaṃ. Tattha <bold>araṇī</bold>ti aggidhamanakaṃ araṇīdvayaṃ. <bold>Sujā</bold>ti dabbi. <bold>Ādi</bold>-saddena tidaṇḍatighaṭikādiṃ <pageBreak edition="Pali Text Society" number="1.0399" /> saṅgaṇhāti <bold>khāribharita</bold>nti khārīhi puṇṇaṃ. Nanu upasampannassa bhikkhuno sāsanikopi yo koci anupasampanno atthato paricārakova, kiṃ aṅgaṃ pana bāhirakapabbajiteti tattha visesaṃ dassetuṃ <bold>‘‘kāmañcā’’</bold>tiādi vuttaṃ. <bold>Vuttanayenā</bold>ti ‘‘kappiyakaraṇa…pe… vattakaraṇavasenā’’ti evaṃ vuttena nayena. <bold>Paricārako hoti</bold> upasampannabhāvassa visiṭṭhabhāvato. ‘‘Navakoṭisahassānī’’tiādinā (visuddhi. 1.20; paṭi. ma. aṭṭha. 37) vuttappabhedānaṃ anekasahassānaṃ saṃvaravinayānaṃ samādiyitvā vattanena uparibhūtā aggabhūtā sampadāti hi ‘‘upasampadā’’ti vuccatīti. <bold>Guṇādhikopī</bold>ti guṇehi ukkaṭṭhopi. <bold>Ayaṃ panā</bold>ti vuttalakkhaṇo tāpaso.</paragraph>
    <paragraph line="104">Tāpasā nāma kammavādikiriyāvādino, na sāsanassa paṭāṇībhūtā, yato nesaṃ pabbajituṃ āgatānaṃ titthiyaparivāsena vināva pabbajjā anuññātāti katvā <bold>‘‘kasmā panā’’</bold>ti codanaṃ samuṭṭhapeti codako. Ācariyo <bold>‘‘yasmā’’</bold>tiādinā codanaṃ pariharati. ‘‘Osakkissatī’’ti saṅkhepato vuttamatthaṃ vivarituṃ <bold>‘‘imasmiñhī’’</bold>tiādi vuttaṃ. <bold>Khuradhārūpama</bold>nti khuradhārānaṃ matthakeneva akkamitvā gamanūpamaṃ. <bold>Aññe</bold>ti aññe bhikkhū. <bold>Aggisāla</bold>nti aggihuttasālaṃ. <bold>Nānādārūhī</bold>ti palāsadaṇḍādinānāvidhasamidhādārūhi.</paragraph>
    <paragraph line="105"><bold>Ida</bold>nti ‘‘catudvāraṃ āgāraṃ katvā’’tiādinā vuttaṃ. <bold>Assā</bold>ti assa catutthassa puggalassa. <bold>Paṭipattimukha</bold>nti kohaññapaṭipattiyā mukhamattaṃ. So hi nānāvidhena kohaññena lokaṃ vimhāpento tattha acchati, tenāha <bold>‘‘iminā hi mukhena so evaṃ paṭipajjatī’’</bold>ti.</paragraph>
    <paragraph line="106">Khalādīsu <pageBreak edition="Pali Text Society" number="1.0400" /> manussānaṃ santike upatiṭṭhitvā vīhimuggatilamāsādīni bhikkhācariyāniyāmena saṅkaḍḍhitvā uñchanaṃ uñchā, sā eva cariyā vutti etesanti <bold>uñchācariyā.</bold> Aggipakkena jīvantīti aggipakkikā, na aggipakkikā <bold>anaggipakkikā</bold><pageBreak edition="Myanmar" number="1.0307" />. Uñchācariyā hi khalesu gantvā khalaggaṃ nāma manussehi diyyamānaṃ dhaññaṃ gaṇhanti, taṃ ime na gaṇhantīti anaggipakkikā nāma jātā. <bold>Asāmapākā</bold>ti asayaṃpācakā. Asmamuṭṭhinā muṭṭhipāsāṇena <pageBreak edition="Vipassana Research Institut" number="1.0272" /> vattantīti <bold>asmamuṭṭhikā.</bold> Dantena uppāṭitaṃ vakkalaṃ rukkhattaco dantavakkalaṃ, tena vattantīti <bold>dantavakkalikā.</bold> Pavattaṃ rukkhādito pātitaṃ phalaṃ bhuñjantīti <bold>pavattaphalabhojino.</bold> Jiṇṇapakkatāya paṇḍubhūtaṃ palāsaṃ, taṃsadisañca paṇḍupalāsaṃ, tena vattantīti <bold>paṇḍupalāsikā,</bold> sayaṃpatitapupphaphalapattabhojino.</paragraph>
    <paragraph line="107">Idāni te aṭṭhavidhepi sarūpato dassetuṃ <bold>‘‘tatthā’’</bold>tiādi vuttaṃ. <bold>Saṅkaḍḍhitvā</bold>ti bhikkhācariyāvasena laddhadhaññaṃ ekajjhaṃ katvā.</paragraph>
    <paragraph line="108"><bold>Pariyeṭṭhi nāma dukkhā</bold>ti paresaṃ gehato gehaṃ gantvā pariyeṭṭhi nāma dīnavuttibhāvena dukkhā. Pāsāṇassa pariggaho dukkho pabbajitassāti vā danteheva uppāṭetvā khādanti.</paragraph>
    <paragraph line="109"><bold>Imāhi catūhiyevā</bold>ti ‘‘khārividhaṃ ādāyā’’tiādinā vuttāhi catūhi eva tāpasapabbajjāhīti.</paragraph>
    <paragraph line="110" number="282"> Apāye vināse niyutto <bold>āpāyiko.</bold> Tabbhāvaṃ paripūretuṃ asakkonto tena aparipuṇṇo <bold>aparipūramāno</bold><pageBreak edition="Pali Text Society" number="1.0401" />, karaṇe cetaṃ paccattavacanaṃ, tenāha <bold>‘‘āpāyikenāpi aparipūramānenā’’</bold>ti.</paragraph>
    <subhead line="111">Pubbakaisibhāvānuyogavaṇṇanā</subhead>
    <paragraph line="112" number="283"> Dīyatīti datti, dattiyeva <bold>dattika</bold>nti āha <bold>‘‘dinnaka’’</bold>nti. Yadi brāhmaṇassa sammukhībhāvo rañño na dātabbo, kasmāssa upasaṅkamanaṃ na paṭikkhittanti āha <bold>‘‘yasmā panā’’</bold>tiādi. <bold>Khettavijjāyā</bold>ti nītisatthe. <bold>Payāta</bold>nti saddhaṃ, sassatikaṃ vā, tenāha <bold>‘‘abhiharitvā dinna’’</bold>nti. Kasmā bhagavā ‘‘rañño pasenadissa kosalassa dattikaṃ bhuñjatī’’tiādinā brāhmaṇassa mammavacanaṃ avocāti tattha kāraṇaṃ dassetuṃ <bold>‘‘idaṃ pana kāraṇa’’</bold>ntiādi vuttaṃ.</paragraph>
    <paragraph line="113" number="284"><bold>Rathūpatthare</bold>ti <pageBreak edition="Myanmar" number="1.0308" /> rathassa upari attharitapadese. <bold>Pākaṭamantana</bold>nti pakāsabhūtaṃ mantanaṃ. Tañhi suddādīhi ñāyatīti na rahassamantanaṃ. <bold>Bhaṇatī</bold>ti api nu bhaṇati.</paragraph>
    <paragraph line="114" number="285"><bold>Pavattāro</bold>ti <pageBreak edition="Vipassana Research Institut" number="1.0273" /> pāvacanabhāvena vattāro, yasmā te tesaṃ mantānaṃ pavattakā, tasmā āha <bold>‘‘pavattayitāro’’</bold>ti. Sudde bahi katvā raho bhāsitabbaṭṭhena mantā eva, taṃtaṃatthapaṭipattihetutāya padanti <bold>mantapadaṃ,</bold> anupanītāsādhāraṇatāya vā rahassabhāvena vattabbaṃ hitakiriyāya adhigamupāyaṃ. <bold>Sajjhāyita</bold>nti gāyanavasena sajjhāyitaṃ, taṃ pana udattānudattādīnaṃ sarānaṃ sampādanavaseneva icchitanti āha <bold>‘‘sarasampattivasenā’’</bold>ti. <bold>Aññesaṃ vutta</bold>nti pāvacanabhāvena aññesaṃ vuttaṃ. <bold>Samupabyūḷha</bold>nti saṅgahetvā uparūpari saññūḷhaṃ. <bold>Rāsikata</bold>nti iruvedayajuvedasāmavedādivasena <pageBreak edition="Pali Text Society" number="1.0402" />, tatthāpi paccekaṃ mantabrahmādivasena, ajjhāyānuvākādivasena ca rāsikataṃ.</paragraph>
    <paragraph line="115"><bold>Tesa</bold>nti mantānaṃ kattūnaṃ. <bold>Dibbena cakkhunā oloketvā</bold>ti dibbacakkhuparibhaṇḍena yathākammūpagañāṇena sattānaṃ kammassakatādiṃ paccakkhato dassanaṭṭhena dibbacakkhusadisena pubbenivāsañāṇena atītakappe brāhmaṇānaṃ mantajjhenavidhiñca oloketvā. <bold>Pāvacanena saha saṃsanditvā</bold>ti kassapasammāsambuddhassa yaṃ vacanaṃ vaṭṭasannissitaṃ, tena saha aviruddhaṃ katvā. Na hi tesaṃ vivaṭṭasannissito attho paccakkho hoti. <bold>Aparāpare panā</bold>ti aṭṭhakādīhi aparā pare pacchimā okkākarājakālādīsu uppannā. <bold>Pakkhipitvā</bold>ti aṭṭhakādīhi ganthitamantapadesu kilesasannissitapadānaṃ tattha tattha pade pakkhipanaṃ katvā. <bold>Viruddhe akaṃsū</bold>ti brāhmaṇadhammikasuttādīsu āgatanayena saṃkilesikatthadīpanato paccanīkabhūte akaṃsu. <bold>Idhā</bold>ti ‘‘tyāhaṃ mante adhīyāmī’’ti etasmiṃ ṭhāne. <bold>Paṭiññaṃ aggahetvā</bold>ti ‘‘taṃ kiṃ maññasī’’ti evaṃ paṭiññaṃ aggahetvāva.</paragraph>
    <paragraph line="116" number="286"><bold>Nirāmagandhā</bold>ti kilesāsucivasena vissagandharahitā. <bold>Anitthigandhā</bold>ti itthīnaṃ gandhamattassapi avisahanena itthigandharahitā. Ettha ca <bold>‘‘nirāmagandhā’’</bold>ti <pageBreak edition="Myanmar" number="1.0309" /> etena tesaṃ porāṇānaṃ brāhmaṇānaṃ vikkhambhitakilesataṃ dasseti, <bold>‘‘anitthigandhā brahmacārino’’</bold>ti etena ekavihāritaṃ, <bold>‘‘rajojalladharā’’</bold>ti etena maṇḍanavibhūsanānuyogābhāvaṃ, <bold>‘‘araññāyatane pabbatapādesu vasiṃsū’’</bold>ti etena manussūpacāraṃ <pageBreak edition="Pali Text Society" number="1.0403" /> pahāya vivittavāsaṃ, <bold>‘‘vanamūlaphalāhārā vasiṃsū’’</bold>ti etena sālimaṃsodanādipaṇītāhārapaṭikkhepaṃ, <bold>‘‘yadā’’</bold>tiādinā yānavāhanapaṭikkhepaṃ, <bold>‘‘sabbadisāsū’’</bold>tiādinā rakkhāvaraṇapaṭikkhepaṃ, evañca vadanto micchāpaṭipadāpakkhikaṃ sācariyassa ambaṭṭhassa vuttiṃ upādāya sammāpaṭipadāpakkhikāpi tesaṃ brāhmaṇānaṃ vutti ariyavinaye sammāpaṭipattiṃ upādāya micchāpaṭipadāyeva. Kutassa sallekhapaṭipattiyuttatāti. ‘‘Evaṃ sute’’tiādinā bhagavā ambaṭṭhaṃ santajjento niggaṇhātīti dasseti.</paragraph>
    <paragraph line="117"><bold>Veṭhakehī</bold>ti <pageBreak edition="Vipassana Research Institut" number="1.0274" /> veṭhakapaṭṭakāhi. <bold>Samantānagara</bold>nti nagarassa samantato. <bold>Katasudhākammaṃ</bold> pākārassa adhobhāge ṭhānaṃ vuccatīti adhippāyo.</paragraph>
    <subhead line="118">Dvelakkhaṇadassanavaṇṇanā</subhead>
    <paragraph line="119" number="287"><bold>Na sakkoti</bold>saṅkucite iriyāpathe anavasesato tesaṃ dubbibhāvanato. <bold>Gavesī</bold>ti ñāṇena pariyesanamakāsi. <bold>Samānayī</bold>ti ñāṇena saṅkalento sammā ānayi samāhari. <bold>‘‘Kaṅkhatī’’</bold>ti padassa ākaṅkhatīti ayamatthoti āha <bold>‘‘aho vata passeyyanti patthanaṃ uppādetī’’</bold>ti. <bold>Kicchatī</bold>ti kilamati. <bold>‘‘Kaṅkhatī’’</bold>ti padassa pubbe āsisanatthataṃ vatvā idānissa saṃsayatthatameva vikappantaravasena dassento <bold>‘‘kaṅkhāya vā dubbalā vimati vuttā’’</bold>ti āha. <bold>Tīhi dhammehī</bold>ti tippakārehi saṃsayadhammehi. <bold>Kālusiyabhāvo</bold>ti appasannatāya hetubhūto āvilabhāvo.</paragraph>
    <paragraph line="120">Yasmā bhagavato kosohitaṃ sabbabuddhānaṃ āveṇikaṃ aññehi asādhāraṇaṃ vatthaguyhaṃ suvisuddhakañcanamaṇḍalasannikāsaṃ, attano saṇṭhānasannivesasundaratāya <pageBreak edition="Pali Text Society" number="1.0404" /> ājāneyyagandhahatthino varaṅgaparamacārubhāvaṃ, vikasamānatapaniyāravindasamujjalakesarāvattavilāsaṃ, sañjhāpabhānurañjitajalavanantarābhilakkhitasampuṇṇacandamaṇḍalasobhañca attano siriyā abhibhuyya virājati, yaṃ bāhirabbhantaramalehi anupakkiliṭṭhatāya, cirakālaṃ suparicitabrahmacariyādhikāratāya, susaṇṭhitasaṇṭhānasampattiyā ca <pageBreak edition="Myanmar" number="1.0310" />, kopīnampi santaṃ akopīnameva, tasmā vuttaṃ <bold>‘‘bhagavato hī’’</bold>tiādi. <bold>Pahūtabhāva</bold>nti puthulabhāvaṃ. Ettheva hi tassa saṃsayo, tanumudusukumāratādīsu panassa guṇesu vicāraṇā eva nāhosi.</paragraph>
    <paragraph line="121" number="288"><bold>Hirikaraṇokāsa</bold>nti hiriyitabbaṭṭhānaṃ. <bold>Chāya</bold>nti paṭibimbaṃ. Kathaṃ kīdisanti āha <bold>‘‘iddhiyā’’</bold>tiādi. <bold>Chāyārūpakamatta</bold>nti bhagavato paṭibimbarūpaṃ. Tañca kho buddhasantānato vinimuttattā rūpakamattaṃ bhagavato sarīravaṇṇasaṇṭhānāvayavaṃ iddhimayaṃ bimbakamattaṃ. Taṃ pana rūpakamattaṃ dassento bhagavā yathā attano buddharūpaṃ na dissati, tathā katvā dasseti. <bold>Ninnetvā</bold>ti nīharitvā. <bold>Kallosī</bold>ti pucchāvissajjane kusalo cheko asi. <bold>Tathākaraṇenā</bold>ti kathinasūciṃ viya karaṇena. <bold>Etthā</bold>ti pahūtajivhāya. <bold>Mudubhāvo pakāsito</bold> amuduno ghanasukhumabhāvāpādanatthaṃ asakkuṇeyyattā <bold>dīghabhāvo, tanubhāvo</bold> cāti daṭṭhabbaṃ.</paragraph>
    <paragraph line="122" number="291"><bold>‘‘Atthacarakenā’’</bold>ti <pageBreak edition="Vipassana Research Institut" number="1.0275" /> iminā byatirekamukhena anatthacarakataṃyeva vibhāveti. <bold>Na aññatrā</bold>ti na aññasmiṃ sugatiyanti attho. <bold>Upanetvā</bold><pageBreak edition="Pali Text Society" number="1.0405" /><bold>upanetvā</bold>ti taṃ taṃ dosaṃ upanetvā upanetvā, tenāha <bold>‘‘suṭṭhudāsādibhāvaṃ āropetvā’’</bold>ti. <bold>Pātesī</bold>ti pavaṭṭanavasena pātesi.</paragraph>
    <subhead line="123">Pokkharasātibuddhūpasaṅkamanavaṇṇanā</subhead>
    <paragraph line="124" number="293-6"><bold>Āgamā nū</bold>ti āgato nu. <bold>Kho</bold>ti nipātamattaṃ. <bold>Idhā</bold>ti ettha, tumhākaṃ santikanti attho. <bold>Adhivāsetū</bold>ti sādiyatu, taṃ pana sādiyanaṃ manasā sampaṭiggaho hotīti āha <bold>‘‘sampaṭicchatū’’</bold>ti.</paragraph>
    <paragraph line="125" number="297"><bold>Yāvadattha</bold>nti yāva attho, tāva bhojanena tadā katanti attho. <bold>Oṇitta</bold>nti āmisāpanayanena sucikataṃ, tenāha <bold>‘‘hatthe ca pattañca dhovitvā’’</bold>ti.</paragraph>
    <paragraph line="126" number="298"><bold>Anupubbiṃ katha</bold>nti anupubbaṃ kathetabbakathaṃ, tenāha <bold>‘‘anupaṭipāṭikatha’’</bold>nti. Kā pana sā? Dānādikathāti āha <bold>‘‘dānānantaraṃ sīla’’</bold>ntiādi. Tena dānakathā tāva pacurajanesupi pavattiyā sabbasādhāraṇattā, sukarattā, sīle patiṭṭhānassa upāyabhāvato ca ādito <pageBreak edition="Myanmar" number="1.0311" /> kathetabbā. Pariccāgasīlo hi puggalo pariggahitavatthūsu nissaṅgabhāvato sukheneva sīlāni samādiyati, tattha ca suppatiṭṭhito hoti. Sīlena dāyakapaṭiggāhakasuddhito parānuggahaṃ vatvā parapīḷānivattivacanato, kiriyadhammaṃ vatvā akiriyadhammavacanato, bhogasampattihetuṃ vatvā bhavasampattihetuvacanato ca <bold>dānakathānantaraṃ sīlakathā</bold> kathetabbā, tañce dānasīlaṃ vaṭṭanissitaṃ, ayaṃ bhavasampatti tassa phalanti dassanatthaṃ imehi ca dānasīlamayehi paṇītapaṇītatarādibhedabhinnehi puññakiriyavatthūhi etā cātumahārājikādīsu paṇītapaṇītatarādibhedabhinnā <pageBreak edition="Pali Text Society" number="1.0406" /> aparimeyyā dibbabhogasampattiyo laddhabbāti dassanatthaṃ tadanantaraṃ saggakathā. Svāyaṃ saggo rāgādīhi upakkiliṭṭho, sabbathānupakkiliṭṭho ariyamaggoti dassanatthaṃ <bold>saggānantaraṃ maggo</bold> kathetabbo. Maggañca kathentena tadadhigamupāyasandassanatthaṃ saggapariyāpannāpi, pageva itare sabbepi kāmā nāma bahvādīnavā aniccā addhuvā vipariṇāmadhammāti <bold>kāmānaṃ ādīnavo,</bold> hīnā gammā pothujjanikā anariyā anatthasañhitāti tesaṃ <bold>okāro</bold> lāmakabhāvo, sabbepi bhavā kilesānaṃ vatthubhūtāti <bold>tattha saṃkileso,</bold> sabbasaṃkilesavippamuttaṃ nibbānanti <bold>nekkhamme ānisaṃso</bold> ca kathetabboti ayamattho bodhitoti veditabbo. <bold>Maggo</bold>ti cettha <bold>iti</bold>-saddena ādiatthadīpanato ‘‘kāmānaṃ ādīnavo’’ti evamādīnaṃ saṅgahoti <pageBreak edition="Vipassana Research Institut" number="1.0276" /> evamayaṃ atthavaṇṇanā katāti veditabbā. ‘‘Tassa uppattiākāradassanattha’’nti kasmā vuttaṃ, nanu maggañāṇaṃ asaṅkhatadhammārammaṇaṃ, na saṅkhatadhammārammaṇanti codanaṃ sandhāyāha <bold>‘‘tañhī’’</bold>tiādi. Tattha <bold>paṭivijjhanta</bold>nti asammohapaṭivedhavasena paṭivijjhantaṃ, tenāha <bold>‘‘kiccavasenā’’</bold>ti.</paragraph>
    <subhead line="127">Pokkharasātiupāsakattapaṭivedanākathāvaṇṇanā</subhead>
    <paragraph line="128" number="299"> Ettha ca <bold>‘‘diṭṭhadhammo’’</bold>tiādi pāḷiyaṃ dassanaṃ nāma ñāṇadassanato aññampi atthi, tannivattanatthaṃ ‘‘pattadhammo’’ti vuttaṃ. Patti ca ñāṇasampattito aññampi vijjatīti tato visesadassanatthaṃ ‘‘viditadhammo’’ti vuttaṃ. Sā panesā viditadhammatā ekadesatopi hotīti nippadesato viditabhāvaṃ dassetuṃ ‘‘pariyogāḷhadhammo’’ti <pageBreak edition="Pali Text Society" number="1.0407" /> vuttaṃ. Tenassa saccābhisambodhaṃyeva dīpeti. Maggañāṇañhi ekābhisamayavasena pariññādikiccaṃ sādhentaṃ nippadesena <pageBreak edition="Myanmar" number="1.0312" /> catusaccadhammaṃ samantato ogāḷhaṃ nāma hoti, tenāha <bold>‘‘diṭṭho ariyasaccadhammo etenāti diṭṭhadhammo’’</bold>ti. <bold>Tiṇṇā vicikicchā</bold>ti sappaṭibhayakantārasadisā soḷasavatthukā, aṭṭhavatthukā ca tiṇṇā vitiṇṇā vicikicchā. <bold>Vigatā kathaṅkathā</bold>ti pavattiādīsu. ‘‘Evaṃ nu kho, na nu kho’’ti evaṃ pavattikā vigatā samucchinnā kathaṅkathā. <bold>Vesārajjappatto</bold>ti sārajjakarānaṃ pāpadhammānaṃ pahīnattā, tappaṭipakkhesu ca sīlādiguṇesu suppatiṭṭhitattā vesārajjaṃ visāradabhāvaṃ veyyattiyaṃ patto adhigato. Sāyaṃ vesārajjappatti suppatiṭṭhitabhāvoti katvā āha <bold>‘‘satthusāsane’’</bold>ti. Attanā paccakkhato diṭṭhattā adhigatattā na paraṃ pacceti, na tassa paro paccetabbo atthīti <bold>aparappaccayo.</bold> Yaṃ panettha vattabbaṃ avuttaṃ, taṃ parato āgamissati. Sesaṃ suviññeyyameva.</paragraph>
    <centered line="129">Ambaṭṭhasuttavaṇṇanāya līnatthappakāsanā.</centered>
  </content>
</document>