<?xml version="1.0" encoding="utf-8"?>
<document>
  <metadata>
    <versions>
    </versions>
    <normativeSource>http://tipitaka.org/romn/cscd/s0101t.tik2.xml</normativeSource>
    <source>roman/tika/suttapitaka (tika)/dighanikaya (tika)/silakkhandhavagga-tika/2. samannaphalasuttavannana.xml</source>
    <script>roman</script>
    <directory>/tika/suttapitaka (tika)/dighanikaya (tika)/silakkhandhavagga-tika</directory>
    <basename>2. samannaphalasuttavannana</basename>
    <titlePath>2. Sāmaññaphalasuttavaṇṇanā - Sīlakkhandhavagga-ṭīkā - Dīghanikāya (ṭīkā) - Suttapiṭaka (ṭīkā) - Tīkā</titlePath>
  </metadata>
<content>
    <chapter line="1">2. Sāmaññaphalasuttavaṇṇanā</chapter>
    <subhead line="2">Rājāmaccakathāvaṇṇanā</subhead>
    <paragraph line="3" number="150"><bold>Rājagahe</bold>ti <pageBreak edition="Vipassana Research Institut" number="1.0184" /><pageBreak edition="Myanmar" number="1.0208" /><pageBreak edition="Pali Text Society" number="1.0268" /> ettha duggajanapadaṭṭhānavisesasampadādiyogato padhānabhāvena rājūhi gahitanti <bold>rājagaha</bold>nti āha <bold>‘‘mandhātu…pe…</bold> vuccatī’’ti. Tattha mahāgovindena mahāsattena pariggahitaṃ reṇuādīhi rājūhi pariggahitameva hotīti mahāgovindaggahaṇaṃ. <bold>Mahāgovindo</bold>ti mahānubhāvo eko purātano rājāti keci. <bold>Pariggahitattā</bold>ti rājadhānībhāvena pariggahitattā. <bold>Pakāre</bold>ti nagaramāpanena raññā kāritasabbagehattā <bold>rājagahaṃ,</bold> gijjhakūṭādīhi parikkhittattā pabbatarājehi parikkhittagehasadisantipi <bold>rājagahaṃ,</bold> sampannabhavanatāya rājamānaṃ gehanti pi <bold>rājagahaṃ,</bold> saṃvihitārakkhatāya anatthāvahabhāvena upagatānaṃ paṭirājūnaṃ gahaṃ gehabhūtantipi <bold>rājagahaṃ,</bold> rājūhi disvā sammā patiṭṭhāpitattā tesaṃ gahaṃ gehabhūtantipi <bold>rājagahaṃ,</bold> ārāmarāmaṇeyyakādīhi rājate, nivāsasukhatādinā sattehi mamattavasena gayhati, pariggayhatīti vā <bold>rājagaha</bold>nti edise pakāre so padeso ṭhānavisesabhāvena uḷārasattaparibhogoti āha <bold>‘‘taṃ paneta’’</bold>ntiādi. <bold>Tesa</bold>nti yakkhānaṃ. <bold>Vasanavana</bold>nti āpānabhūmibhūtaṃ upavanaṃ.</paragraph>
    <paragraph line="4"><bold>Avisesenā</bold>ti ‘‘pātimokkhasaṃvarasaṃvuto viharati’’ (ma. ni. 1.69; 3.75; vibha. 508), ‘‘paṭhamaṃ jhānaṃ upasampajja viharati, (dī. ni. 1.226; saṃ. ni. 2.152; a. ni. 4.123; pārā. 11) ‘‘mettāsahagatena cetasā ekaṃ disaṃ pharitvā viharati’’, (dī. ni. 1.556; 3.308; ma. ni. 1.77, 459, 509; 2.309, 315, 451, 471; 3.230; vibha. 642) ‘‘sabbanimittānaṃ <pageBreak edition="Pali Text Society" number="1.0269" /> amanasikārā animittaṃ cetosamādhiṃ samāpajjitvā viharatī’’tiādīsu (ma. ni. 1.459) viya saddantarasannidhānasiddhena visesaparāmasanena vinā. Iriyāya kāyikakiriyāya pavattanūpāyabhāvato <pageBreak edition="Vipassana Research Institut" number="1.0185" /> pathoti <bold>iriyāpatho.</bold> Ṭhānādīnañhi gatinivatti ādiavatthāhi vinā na kañci kāyikakiriyaṃ pavattetuṃ sakkā. Viharati pavattati etena, viharaṇañcāti vihāro, dibbabhāvāvaho vihāro <bold>dibbavihāro,</bold> mahaggatajjhānāni. <bold>Nettiyaṃ</bold> pana ‘‘catasso āruppasamāpattiyo āneñjā vihārā’’ti vuttaṃ <pageBreak edition="Myanmar" number="1.0209" />. Taṃ tāsaṃ mettājhānādīnaṃ brahmavihāratā viya bhāvanāvisesabhāvaṃ sandhāya vuttaṃ. <bold>Aṭṭhakathāsu</bold> pana dibbabhāvāvahasāmaññato tāpi ‘‘dibbavihārā’’ tveva vuttā. Hitūpasaṃhārādivasena pavattiyā brahmabhūtā seṭṭhabhūtā vihārāti <bold>brahmavihārā,</bold> mettājhānādikā. Anaññasādhāraṇattā ariyānaṃ vihārāti <bold>ariyavihārā,</bold> catassopi phalasamāpattiyo. <bold>Samaṅgīparidīpana</bold>nti samaṅgibhāvaparidīpanaṃ. <bold>Iriyāpathasamāyogaparidīpanaṃ</bold> itaravihārasamāyogaparidīpanassa visesavacanassa abhāvato, iriyāpathasamāyogaparidīpanassa ca atthasiddhattā. <bold>Viharatī</bold>ti ettha <bold>vi</bold>-saddo vicchedatthajotano, <bold>haratī</bold>ti neti, pavattetīti attho. Tattha kassa kena vicchindanaṃ, kathaṃ kassa pavattananti antolīnaṃ codanaṃ sandhāyāha <bold>‘‘so hī’’</bold>tiādi.</paragraph>
    <paragraph line="5">Gocaragāmadassanatthaṃ ‘‘rājagahe’’ti vatvā buddhānaṃ anurūpanivāsanaṭṭhānadassanatthaṃ ‘‘ambavane’’ti vuttanti āha <bold>‘‘idamassā’’</bold>tiādi. <bold>Eta</bold>nti etaṃ ‘‘rājagahe’’ti <bold>bhummavacanaṃ samīpatthe</bold> ‘‘gaṅgāya gāvo caranti, kūpe gaggakula’’nti ca yathā. Kumārena <pageBreak edition="Pali Text Society" number="1.0270" /> bhatoti kumārabhato, so eva <bold>komārabhacco</bold> yathā bhisaggameva bhesajjaṃ. <bold>Dosābhisanna</bold>nti vātapittādivasena ussannadosaṃ. <bold>Virecetvā</bold>ti dosapakopato vivecetvā.</paragraph>
    <paragraph line="6"><bold>Aḍḍhateḷasahī</bold>ti aḍḍhena terasahi aḍḍhaterasahi bhikkhusatehi. Tāni pana paññāsāya ūnāni terasabhikkhusatāni hontīti āha <bold>‘‘aḍḍhasatenā’’</bold>tiādi.</paragraph>
    <paragraph line="7"><bold>Rājatī</bold>ti dibbati, sobhatīti attho. <bold>Rañjetī</bold>ti rameti. <bold>Rañño</bold>ti pitu bimbisārarañño. Sāsanaṭṭhena hiṃsanaṭṭhena <bold>sattu.</bold></paragraph>
    <paragraph line="8"><bold>Bhāriye</bold>ti garuke aññesaṃ asakkuṇeyye vā. <bold>Suvaṇṇasatthakenā</bold>ti suvaṇṇamayena satthakena. Ayomayañhi rañño sarīraṃ upanetuṃ ayuttanti vadati. <bold>Suvaṇṇasatthakenā</bold>ti vā suvaṇṇaparikkhatena satthakena <bold>bāhuṃ phālāpetvā</bold>ti sirāvedhavasena bāhuṃ phalāpetvā <bold>udakena sambhinditvā pāyesi</bold> kevalassa lohitassa gabbhinitthiyā dujjīrabhāvato. <bold>Dhurā</bold>ti dhurabhūtā, gaṇassa <pageBreak edition="Vipassana Research Institut" number="1.0186" />, dhorayhāti attho. <bold>Dhuraṃ nīharāmī</bold>ti gaṇadhuraṃ gaṇabandhiyaṃ nibbattemi. <bold>‘‘Pubbe kho’’</bold>tiādi khandhakapāḷi eva.</paragraph>
    <paragraph line="9"><bold>Potthaniya</bold>nti <pageBreak edition="Myanmar" number="1.0210" /> churikaṃ, yaṃ ‘‘nakhara’’ntipi [pothanikanti churikaṃ, yaṃ kharantipi (sārattha. ṭī. 3.339) pothanikanti churikaṃ, kharantipi (vi. vi. ṭī. 2.cūḷavaggavaṇṇanā 339)] vuccati. <bold>Divā divassā</bold>ti divassapi divā, majjhanhikavelāyanti attho.</paragraph>
    <paragraph line="10"><bold>Tassā sarīraṃ lehitvā yāpeti</bold> attūpakkamena maraṇaṃ na yuttanti. Na hi ariyasāvakā attānaṃ vinipātentīti. <bold>Maggaphalasukhenā</bold>ti maggaphalasukhāvahena sotāpattimaggaphalasukhūpasañhitena <bold>caṅkamena yāpeti.</bold><bold>Cetiyaṅgaṇe</bold>ti gandhapupphādīhi pūjanaṭṭhānabhūte cetiyaṅgaṇe <pageBreak edition="Pali Text Society" number="1.0271" />. <bold>Nisajjanatthāyā</bold>ti bhikkhusaṅghanisīdanatthāya. <bold>Cātumahārājikadevaloke…pe… yakkho hutvā nibbatti</bold> tattha bahulaṃ nibbattapubbatāya ciraparicitanikantivasena.</paragraph>
    <paragraph line="11"><bold>Khobhetvā</bold>ti puttasinehassa balavabhāvato, sahajātapītivegassa ca savipphāratāya taṃsamuṭṭhānarūpadhammehi pharaṇavasena sakalasarīraṃ āloḷetvā. Tenāha <bold>‘‘aṭṭhimiñjaṃ āhacca aṭṭhāsī’’</bold>ti. <bold>Pituguṇa</bold>nti pitu attani sinehaguṇaṃ. <bold>Muñcāpetvā</bold>ti ettha <bold>iti</bold>-saddo pakārattho, tena ‘‘abhimārakapurisapesanādippakārenā’’ti vutte eva pakāre paccāmasati. <bold>Vitthārakathānayo</bold>ti ajātasattupasādanādivasena vitthārato vattabbāya kathāya nayamattaṃ. Kasmā panettha vitthāranayā kathā na vuttāti āha <bold>‘‘āgatattā pana sabbaṃ na vutta’’</bold>nti.</paragraph>
    <paragraph line="12"><bold>Kosalarañño</bold>ti mahākosalarañño. <bold>Paṇḍitādhivacana</bold>nti paṇḍitavevacanaṃ. <bold>Vidantī</bold>ti jānanti. <bold>Vedena</bold> ñāṇena karaṇabhūtena <bold>īhati</bold> pavattatīti <bold>vedehi. </bold></paragraph>
    <paragraph line="13"><bold>Etthāti</bold> etasmiṃ divase. <bold>Anasanena vā</bold>ti <bold>vā</bold>-saddo aniyamattho, tena ekaccamanoduccaritadussīlyādīni saṅgaṇhāti. Tathā hi gopālakūposatho abhijjhāsahagatacittassa vasena vutto, nigaṇṭhuposatho mosavajjādivasena. Yathāha ‘‘so tena abhijjhāsahagatena cetasā divasaṃ atināmetī’’ti (a. ni. 1.71), ‘‘iti yasmiṃ samaye sacce samādapetabbā, musāvāde tasmiṃ samaye samādapentī’’ti (a. ni. 1.71) ca ādi. <bold>Etthā</bold>ti uposathasadde. <bold>Atthuddhāro</bold>ti vattabbaatthānaṃ uddhāraṇaṃ.</paragraph>
    <paragraph line="14">Nanu <pageBreak edition="Vipassana Research Institut" number="1.0187" /><pageBreak edition="Myanmar" number="1.0211" /> ca atthamattaṃ pati <pageBreak edition="Pali Text Society" number="1.0272" /> saddā abhinivisantīti na ekena saddena aneke atthā abhidhīyantīti? Saccametaṃ saddavisese apekkhite, tesaṃ pana atthānaṃ uposathasaddavacanīyatā sāmaññaṃ upādāya vuccamāno ayaṃ vicāro uposathasaddassa atthuddhāroti vutto. Heṭṭhā ‘‘evaṃ me suta’’ntiādīsu āgate atthuddhārepi eseva nayo. Kāmañca pātimokkhuddesādivisayopi uposathasaddo sāmaññarūpo eva visesasaddassa avācakabhāvato, tādisaṃ pana sāmaññaṃ anādiyitvā ayamattho vuttoti veditabbaṃ. Sīlasuddhivasena upetehi samaggehi vasīyati anuṭṭhīyatīti <bold>uposatho,</bold> pātimokkhuddeso. Samādānavasena adhiṭṭhānavasena vā upecca ariyavāsādiatthaṃ vasitabbato <bold>uposatho,</bold> sīlaṃ. Anasanādivasena upecca vasitabbato anuvasitabbato <bold>uposatho. Upavāso</bold>ti samādānaṃ. Uposathakulabhūtatāya navamahatthinikāyapariyāpanne hatthināge kiñci kiriyaṃ anapekkhitvā rūḷhivasena samaññāmattaṃ uposathoti āha <bold>‘‘uposatho nāgarājātiādīsu paññattī’’</bold>ti. Divase pana uposathasaddappavatti aṭṭhakathāyaṃ vuttā eva. <bold>Suddhassa ve sadā phaggū</bold>ti ettha pana <bold>suddhassā</bold>ti sabbaso kilesamalābhāvena suddhassa. <bold>Ve</bold>ti nipātamattaṃ. <bold>Ve</bold>ti vā byattanti attho. <bold>Sadā phaggū</bold>ti niccakālampi phagguṇanakkhattameva. Yassa hi phagguṇamāse uttaraphagguṇadivase titthanhānaṃ karontassa saṃvaccharikapāpapavāhanaṃ hotīti laddhi, taṃ tato vivecetuṃ idaṃ bhagavatā vuttaṃ. <bold>Suddhassuposatho sadā</bold>ti yathāvuttasuddhiyā suddhassa uposathaṅgāni vatasamādānāni ca asamādiyatopi niccaṃ uposatho, uposathavāso evāti attho. Pañcadasannaṃ tithīnaṃ pūraṇavasena <bold>pannaraso.</bold></paragraph>
    <paragraph line="15">Bahuso <pageBreak edition="Pali Text Society" number="1.0273" />, atisayato vā kumudāni ettha santīti kumudavatī, tissaṃ <bold>kumudavatiyā.</bold> Catunnaṃ māsānaṃ pāripūribhūtāti <bold>cātumāsī.</bold> Sā eva pāḷiyaṃ cātumāsinīti vuttāti āha <bold>‘‘idha pana cātumāsinīti vuccatī’’</bold>ti. Tadā kattikamāsassa puṇṇatāya <bold>māsapuṇṇatā.</bold> Vassānassa utuno puṇṇatāya <bold>utupuṇṇatā.</bold> Kattikamāsalakkhitassa saṃvaccharassa puṇṇatāya <bold>saṃvaccharapuṇṇatā. ‘‘Mā’’ iti cando vuccati</bold> tassa gatiyā divasassa minitabbato. <bold>Ettha puṇṇo</bold>ti etissā rattiyā sabbakalāpāripūriyā puṇṇo. Tadā hi cando sabbaso paripuṇṇo hutvā dissati. Ettha ca ‘‘tadahuposathe <pageBreak edition="Myanmar" number="1.0212" /> pannarase’’ti padāni divasavasena vuttāni, ‘‘komudiyā’’tiādīni rattivasena.</paragraph>
    <paragraph line="16"><bold>Rājāmaccaparivuto</bold>ti rājakulasamudāgatehi amaccehi parivuto. Atha vā anuyuttakarājūhi <pageBreak edition="Vipassana Research Institut" number="1.0188" /> ceva amaccehi ca parivuto. <bold>Caturupakkilesā</bold>ti abbhā mahikā dhūmarajo rāhūti imehi catūhi upakkilesehi. <bold>Sanniṭṭhānaṃ kataṃ</bold> aṭṭhakathāyaṃ.</paragraph>
    <paragraph line="17"><bold>Pītivacana</bold>nti pītisamuṭṭhānaṃ vacanaṃ. Yañhi vacanaṃ paṭiggāhakanirapekkhaṃ kevalaṃ uḷārāya pītiyā vasena sarasato sahasāva mukhato niccharati, taṃ idha ‘‘udāna’’nti adhippetaṃ. Tenāha <bold>‘‘yaṃ pītivacanaṃ hadayaṃ gahetuṃ na sakkotī’’</bold>tiādi.</paragraph>
    <paragraph line="18">Dosehi itā gatā apagatāti <bold>dosinā</bold> ta-kārassa na-kāraṃ katvā yathā ‘‘kilese jito vijitāvīti jino’’ti. <bold>Anīya</bold>-saddo kattuatthe veditabboti āha <bold>‘‘manaṃ ramayatī’’ti ‘‘ramaṇīyā’’</bold>ti yathā ‘‘niyyānikā dhammā’’ti. Juṇhavasena rattiyā surūpatāti āha <bold>‘‘vuttadosavimuttāyā’’</bold>tiādi. Tattha <pageBreak edition="Pali Text Society" number="1.0274" /> abbhādayo vuttadosā, tabbigameneva cassā <bold>dassanīyatā,</bold> tena, utusampattiyā ca <bold>pāsādikatā</bold> veditabbā. <bold>Lakkhaṇaṃ bhavituṃ yuttā</bold>ti etissā rattiyā yutto divaso māso utu saṃvaccharoti evaṃ divasamāsautusaṃvaccharānaṃ sallakkhaṇaṃ bhavituṃ yuttā <bold>lakkhaññā,</bold> lakkhaṇīyāti attho.</paragraph>
    <paragraph line="19">‘‘Yaṃ no payirupāsato cittaṃ pasīdeyyā’’ti vuttattā ‘‘samaṇaṃ vā brāhmaṇaṃ vā’’ti ettha paramatthasamaṇo ca paramatthabrāhmaṇo ca adhippeto, na pabbajjāmattasamaṇo, na jātimattabrāhmaṇo cāti āha <bold>‘‘samitapāpatāya samaṇaṃ. Bāhitapāpatāya brāhmaṇa’’</bold>nti. Bahuvacane vattabbe ekavacanaṃ, ekavacane vā vattabbe bahuvacanaṃ <bold>vacanabyatayo.</bold> Aṭṭhakathāyaṃ pana ekavacanavaseneva byatayo dassito. Attani, garuṭṭhāniye ca ekasmimpi bahuvacanappayogo nirūḷhoti. <bold>Sabbenapī</bold>ti ‘‘ramaṇīyā vatā’’tiādinā sabbena vacanena. <bold>Obhāsanimittakamma</bold>nti obhāsabhūtanimittakammaṃ paribyattaṃ nimittakaraṇanti attho. <bold>Devadatto cā</bold>ti. <bold>Ca</bold>-saddo attūpanayane, tena yathā rājā ajātasattu attano pitu ariyasāvakassa satthuupaṭṭhākassa ghātanena mahāparādho <pageBreak edition="Myanmar" number="1.0213" />, evaṃ bhagavato mahāanatthakarassa devadattassa avassayabhāvena pīti imamatthaṃ upaneti. <bold>Tassa piṭṭhichāyāyā</bold>ti tassa jīvakassa piṭṭhiapassayena, taṃ pamukhaṃ katvā taṃ apassāyāti attho. <bold>Vikkhepapacchedanattha</bold>nti bhāviniyā attano kathāya uppajjanakavikkhepanassa pacchindanatthaṃ, anuppattiatthanti adhippāyo. Tenāha <bold>‘‘tassaṃ hī’’</bold>tiādi.</paragraph>
    <paragraph line="20" number="151"><bold>‘‘So kirā’’</bold>tiādi porāṇaṭṭhakathāya āgatanayo. Eseva nayo parato makkhalipadanibbacanepi <pageBreak edition="Vipassana Research Institut" number="1.0189" />. <bold>Upasaṅkamantī</bold>ti upagatā. <bold>Tadeva pabbajjaṃ aggahesī</bold>ti tadeva naggarūpaṃ pabbajjaṃ katvā gaṇhi.</paragraph>
    <paragraph line="21"><bold>Pabbajitasamūhasaṅkhāto</bold><pageBreak edition="Pali Text Society" number="1.0275" /><bold>saṅgho</bold>ti pabbajitasamūhatāmattena saṅgho, na niyyānikadiṭṭhisuvisuddhasīlasāmaññavasena saṃhatattāti adhippāyo. <bold>Assa atthī</bold>ti assa satthupaṭiññassa parivārabhūto atthi. <bold>Svevā</bold>ti pabbajitasamūhasaṅkhātova. Keci pana ‘‘pabbajitasamūhavasena <bold>saṅghī,</bold> gahaṭṭhasamūhavasena <bold>gaṇī’’</bold>ti vadanti, taṃ tesaṃ matimattaṃ gaṇe eva loke saṅgha-saddassa nirūḷhattā. <bold>Ācārasikkhāpanavasenā</bold>ti acelaka vatacariyādiācārasikkhāpanavasena. <bold>Pākaṭo</bold>ti saṅghīādibhāvena pakāsito. ‘‘Appiccho’’ti vatvā tattha labbhamānaṃ appicchattaṃ dassetuṃ <bold>‘‘appicchatāya vatthampi na nivāsetī’’</bold>ti vuttaṃ. Na hi tasmiṃ sāsanike viya santaguṇanigūhaṇalakkhaṇā appicchatā labbhatīti. <bold>Yaso</bold>ti kittisaddo. ‘‘Taranti etena saṃsārogha’’nti evaṃ sammatattā <bold>titthaṃ</bold> vuccati laddhīti āha <bold>‘‘titthakaroti laddhikaro’’</bold>ti. <bold>Sādhusammato</bold>ti ‘‘sādhū’’ti sammato, na sādhūhi sammatoti āha <bold>‘‘ayaṃ sādhū’’</bold>tiādi. ‘‘Imāni me vatasamādānāni ettakaṃ kālaṃ suciṇānī’’ti <bold>pabbajitato paṭṭhāya atikkantā bahū rattiyo jānātī</bold>ti <bold>rattaññū.</bold> Tā panassa rattiyo cirakālabhūtāti katvā <bold>ciraṃ pabbajitassa assāti cirapabbajito.</bold> Tattha cirapabbajitatāgahaṇena buddhisīlataṃ dasseti, rattaññutāgahaṇena tattha sampajānataṃ. <bold>Addhāna</bold>nti dīghakālaṃ. Kittako pana soti āha <bold>‘‘dve tayo rājaparivaṭṭe’’</bold>ti, dvinnaṃ tiṇṇaṃ rājūnaṃ rajjaṃ anusāsanapaṭipāṭiyoti attho. <bold>‘‘Addhagato’’</bold>ti vatvā kataṃ vayogahaṇaṃ osānavayāpekkhanti āha <bold>‘‘pacchimavayaṃ anuppatto’’</bold>ti. <bold>Ubhaya</bold>nti ‘‘addhagato, vayoanuppatto’’ti padadvayaṃ.</paragraph>
    <paragraph line="22">Pubbe <pageBreak edition="Myanmar" number="1.0214" /><pageBreak edition="Pali Text Society" number="1.0276" /> pitarā saddhiṃ satthu santikaṃ gantvā desanāya sutapubbataṃ sandhāyāha <bold>‘‘jhānābhiññādi…pe… sotukāmo’’</bold>ti. <bold>Dassanenā</bold>ti na dassanamattaṃ, disvā pana tena saddhiṃ ālāpasallāpaṃ katvā tato akiriyavādaṃ sutvā tesaṃ anattamano ahosi. <bold>Guṇakathāyā</bold>ti abhūtaguṇakathāya. Tenāha <bold>‘‘suṭṭhutaraṃ anattamano hutvā’’</bold>ti. Yadi anattamano, kasmā tuṇhī ahosīti āha <bold>‘‘anattamano samānopī’’</bold>tiādi.</paragraph>
    <paragraph line="23" number="152"><bold>Gosālāyā</bold>ti evaṃ nāmake gāme. Vassānakāle gunnaṃ tiṭṭhanasālāti eke.</paragraph>
    <paragraph line="24" number="153"><bold>Paṭikiṭṭhatara</bold>nti <pageBreak edition="Vipassana Research Institut" number="1.0190" /> nihīnataraṃ. <bold>Tantāvutānī</bold>ti tante pasāretvā vītāni. <bold>‘‘Sīte sīto’’</bold>tiādinā chahākārehi tassa nihīnassa nihīnatarataṃ dasseti.</paragraph>
    <paragraph line="25" number="154"><bold>Vaccaṃ katvāpī</bold>ti <bold>pi</bold>-saddena bhojanaṃ bhuñjitvāpi kenaci asucinā makkhito pīti imamatthaṃ sampiṇḍeti. <bold>Vālikathūpaṃ katvā</bold>ti vattavasena vālikāya thūpaṃ katvā.</paragraph>
    <paragraph line="26" number="156"><bold>Palibuddhanakileso</bold>ti saṃsāre palibuddhanakicco rāgādikileso khettavatthuputtadārādivisayo.</paragraph>
    <subhead line="27">Komārabhaccajīvakakathāvaṇṇanā</subhead>
    <paragraph line="28" number="157"> Na yathādhippāyaṃ vattatīti katvā vuttaṃ <bold>‘‘anattho vata me’’</bold>ti. Jīvakassa tuṇhībhāvo mama adhippāyassa maddanasadiso, tasmā taṃ pucchitvā kathāpanena mama adhippāyo pūretabboti ayamettha rañño ajjhāsayoti dassento <bold>‘‘hatthimhi nu kho panā’’</bold>tiādimāha. <bold>Kiṃ tuṇhī</bold>ti kiṃ kāraṇā tuṇhī, kiṃ taṃ kāraṇaṃ, yena tuvaṃ tuṇhīti vuttaṃ hoti. Tenāha <bold>‘‘kena kāraṇena tuṇhī’’</bold>ti.</paragraph>
    <paragraph line="29">Kāmaṃ sabbāpi tathāgatassa paṭipatti anaññasādhāraṇā acchariyaabbhutarūpā ca, tathāpi gabbhokkanti- <pageBreak edition="Pali Text Society" number="1.0277" /> abhijātiabhinikkhamanaabhisambodhidhammacakkappavattana- yamakapāṭihāriyadevorohaṇāni sadevake loke ativiya <pageBreak edition="Myanmar" number="1.0215" /> supākaṭāni, na sakkā kenaci paṭibāhitunti tāniyevettha uddhaṭāni. <bold>Itthambhūtākhyānatthe</bold>ti itthaṃ evaṃ pakāro bhūto jātoti evaṃ kathanatthe. <bold>Upayogavacana</bold>nti. ‘‘Abbhuggato’’ti ettha abhīti upasaggo itthambhūtākhyānatthajotako, tena yogato ‘‘taṃ kho pana bhagavanta’’nti idaṃ sāmiatthe upayogavacanaṃ, tenāha <bold>‘‘tassa kho pana bhagavatoti attho’’</bold>ti. <bold>Kalyāṇaguṇasamannāgato</bold>ti kalyāṇehi guṇehi yutto, taṃ nissito tabbisayatāyāti adhippāyo. <bold>Seṭṭho</bold>ti etthāpi eseva nayo. Kittetabbato kitti, sā eva saddanīyato <bold>saddo</bold>ti āha <bold>‘‘kittisaddoti kittiyevā’’</bold>ti. Abhitthavanavasena pavatto saddo <bold>thutighoso.</bold> Anaññasādhāraṇaguṇe ārabbha pavattattā sadevakaṃ lokaṃ <bold>ajjhottharitvā</bold> abhibhavitvā <bold>uggato.</bold></paragraph>
    <paragraph line="30"><bold>So bhagavā</bold>ti yo so samatiṃ sapāramiyo pūretvā sabbakilese bhañjitvā anuttaraṃ sammāsambodhiṃ <pageBreak edition="Vipassana Research Institut" number="1.0191" /> abhisambuddho devānaṃ atidevo sakkānaṃ atisakko brahmānaṃ atibrahmā lokanātho bhāgyavantatādīhi kāraṇehi sadevake loke ‘‘bhagavā’’ti sabbattha patthaṭakittisaddo, so bhagavā. <bold>‘‘Bhagavā’’</bold>ti ca idaṃ satthu nāmakittanaṃ. Tenāha āyasmā dhammasenāpati ‘‘bhagavāti netaṃ nāmaṃ mātarā kata’’ntiādi (mahāni. 84). Parato pana <bold>bhagavā</bold>ti guṇakittanaṃ.</paragraph>
    <paragraph line="31">Yathā kammaṭṭhānikena ‘‘araha’’ntiādīsu navaṭṭhānesu paccekaṃ iti-saddaṃ yojetvā buddhaguṇā anussarīyanti, evaṃ buddhaguṇasaṅkittakenāpīti dassento <bold>‘‘itipi arahaṃ, itipi sammāsambuddho…pe… itipi bhagavā’’</bold>ti āha. ‘‘Itipetaṃ <pageBreak edition="Pali Text Society" number="1.0278" /> abhūtaṃ, itipetaṃ ataccha’’ntiādīsu (dī. ni. 1.5) viya idha <bold>iti</bold>-saddo āsannapaccakkhakaraṇattho, <bold>pi</bold>-saddo sampiṇḍanattho, tena ca tesaṃ guṇānaṃ bahubhāvo dīpito. Tāni ca saṅkittentena viññunā cittassa sammukhībhūtāneva katvā saṅkittetabbānīti dassento <bold>‘‘iminā ca iminā ca kāraṇenāti vuttaṃ hotī’’</bold>ti āha. Evañhi nirūpetvā kittente yassa saṅkitteti, tassa bhagavati ativiya abhippasādo hoti. <bold>Ārakattā</bold>ti suvidūrattā. <bold>Arīna</bold>nti kilesārīnaṃ. <bold>Arāna</bold>nti saṃsāracakkassa arānaṃ. <bold>Hatattā</bold>ti vihatattā. <bold>Paccayādīna</bold>nti cīvarādipaccayānañceva <pageBreak edition="Myanmar" number="1.0216" /> pūjāvisesānañca. <bold>Tato</bold>ti visuddhimaggato. Yathā ca visuddhimaggato, evaṃ taṃsaṃvaṇṇanatopi nesaṃ vitthāro gahetabbo.</paragraph>
    <paragraph line="32">Yasmā jīvako bahuso satthusantike buddhaguṇe sutvā ṭhito, diṭṭhasaccatāya ca satthusāsane vigatakathaṃkatho vesārajjappatto, tasmā āha <bold>‘‘jīvako panā’’</bold>tiādi. <bold>Pañcavaṇṇāyā</bold>ti khuddikādivasena pañcappakārāya. <bold>Nirantaraṃ phuṭaṃ ahosi</bold> katādhikārabhāvato. Kammantarāyavasena hissa rañño guṇasarīraṃ khatupahataṃ ahosi.</paragraph>
    <paragraph line="33" number="158"> ‘‘Uttama’’nti vatvā na kevalaṃ seṭṭhabhāvo evettha kāraṇaṃ, atha kho appasaddatāpi kāraṇanti dassetuṃ <bold>‘‘assayānarathayānānī’’</bold>tiādi vuttaṃ. Hatthiyānesu nibbisevanameva gaṇhanto hatthiniyova kappāpesi. Rañño āsaṅkānivattanatthaṃ āsannacārībhāvena tattha itthiyova nisajjāpitā. Rañño paresaṃ durupasaṅkamanabhāvadassanatthaṃ <pageBreak edition="Pali Text Society" number="1.0279" /> tā <bold>purisavesaṃ gāhāpetvā</bold> āvudhahatthā kāritā. <bold>Paṭivedesī</bold>ti ñāpesi. <bold>Tadevā</bold>ti gamanaṃ, agamanameva vā.</paragraph>
    <paragraph line="34" number="159"><bold>Mahañcā</bold>ti karaṇatthe paccattavacananti āha <bold>‘‘mahatā</bold>cā’’ti. <bold>Mahaccā</bold>ti mahatiyā <pageBreak edition="Vipassana Research Institut" number="1.0192" />, liṅgavipallāsavasena vuttaṃ, mahantenāti vuttaṃ hoti. Tenāha <bold>‘‘rājānubhāvenā’’</bold>ti <bold>‘‘dvinnaṃ mahāraṭṭhānaṃ issariyasirī’’</bold>ti aṅgamagadharaṭṭhānaṃ ādhipaccamāha. <bold>Āsattakhaggānī</bold>ti aṃse olambanavasena sannaddhaasīni. Kulabhogaissariyādivasena mahatī mattā etesanti <bold>mahāmattā,</bold> mahānubhāvā rājapurisā. <bold>Vijjādharataruṇā viyā</bold>ti vijjādharakumārā viya. <bold>Raṭṭhiyaputtā</bold>ti bhojaputtā. <bold>Hatthighaṭā</bold>ti hatthisamūhā. <bold>Aññamaññasaṅghaṭṭanā</bold>ti avicchedavasena gamanena aññamaññasambandhā.</paragraph>
    <paragraph line="35"><bold>Cittutrāso</bold> sayaṃ bhāyanaṭṭhena <bold>bhayaṃ</bold> yathā tathā bhāyatīti katvā. <bold>Ñāṇaṃ</bold> bhāyitabbe eva vatthusmiṃ bhayato upaṭṭhite ‘‘bhāyitabbamida’’nti bhayato tīraṇato <bold>bhayaṃ.</bold> Tenevāha ‘‘bhayatupaṭṭhānañāṇaṃ pana bhāyati nabhāyatīti? Na bhāyati. Tañhi atītā saṅkhārā niruddhā, paccuppannā nirujjhanti, anāgatā nirujjhissantīti tīraṇamattameva hotī’’ti (visuddhi. 2.751). <bold>Ārammaṇaṃ</bold><pageBreak edition="Myanmar" number="1.0217" /> bhāyati etasmāti <bold>bhayaṃ. Otappaṃ</bold> pāpato bhāyati etenāti <bold>bhayaṃ. Bhayānaka</bold>nti bhāyanākāro. <bold>Bhaya</bold>nti ñāṇabhayaṃ. <bold>Saṃvega</bold>nti sahottappañāṇaṃ <bold>santāsa</bold>nti sabbaso ubbijjanaṃ. Bhāyitabbaṭṭhena bhayaṃ bhīmabhāvena bheravanti <bold>bhayabheravaṃ,</bold> bhītabbavatthu. Tenāha <bold>‘‘āgacchatī’’</bold>ti.</paragraph>
    <paragraph line="36"><bold>Bhīruṃ</bold><pageBreak edition="Pali Text Society" number="1.0280" /><bold>pasaṃsantī</bold>ti pāpato bhāyanato uttasanato bhīruṃ pasaṃsanti paṇḍitā. <bold>Na hi tattha sūra</bold>nti tasmiṃ pāpakaraṇe sūraṃ pagabbhadhaṃsinaṃ na hi pasaṃsanti. Tenāha <bold>‘‘bhayā hi santo na karonti pāpa’’</bold>nti. Tattha <bold>bhayā</bold>ti pāputrāsato, ottappahetūti attho. <bold>Sarīracalana</bold>nti bhayavasenasarīrasaṃkampo. <bold>Eke</bold>ti uttaravihāravāsino. <bold>‘‘Rājagahe’’</bold>tiādi tesaṃ adhippāyavivaraṇaṃ. Kāmaṃ vayatulyo ‘‘vayasso’’ti vuccati, rūḷhireso, yo koci pana sahāyo vayasso, tasmā <bold>vayassābhilāpo</bold>ti sahāyābhilāpo. <bold>Na vippalambhesī</bold>ti na visaṃvādesi. <bold>Vinasseyyā</bold>ti cittavighātena vihaññeyya.</paragraph>
    <subhead line="37">Sāmaññaphalapucchāvaṇṇanā</subhead>
    <paragraph line="38" number="160"><bold>Bhagavato tejo</bold>ti buddhānubhāvo. <bold>Rañño sarīraṃ phari</bold> yathā taṃ soṇadaṇḍassa brāhmaṇassa bhagavato santikaṃ gacchantassa antovanasaṇḍagatassa. <bold>Eke</bold>ti uttaravihāravāsino.</paragraph>
    <paragraph line="39" number="161"><bold>Yena, tenā</bold>ti ca bhummatthe karaṇavacananti āha <bold>‘‘yattha bhagavā, tattha gato’’</bold>ti. Tadā <pageBreak edition="Vipassana Research Institut" number="1.0193" /> tasmiṃ bhikkhusaṅghe tuṇhībhāvassa anavasesato byāpibhāvaṃ dassetuṃ ‘‘tuṇhībhūtaṃ tuṇhībhūta’’nti vuttanti āha <bold>‘‘yato yato…pe… mevāti attho’’</bold>ti. Hatthassa kukatattā asaṃyamo asampajaññakiriyā <bold>hatthakukkucca</bold>nti veditabbo. <bold>Vā</bold>-saddo avuttavikappattho, tena tadañño asaṃyamabhāvo vibhāvitoti daṭṭhabbaṃ. Tattha pana cakkhuasaṃyamo sabbapaṭhamo, dunnivāro cāti tadabhāvaṃ dassetuṃ <pageBreak edition="Pali Text Society" number="1.0281" /><bold>‘‘sabbālaṅkārapaṭimaṇḍita’’</bold>ntiādi vuttaṃ. Kāyikavācasikena upasamena laddhena itaropi anumānato laddho eva hotīti āha <bold>‘‘mānasikena cā’’</bold>ti. <bold>Upasama</bold>nti saṃyamaṃ, ācārasampattinti attho. <bold>Pañcaparivaṭṭe</bold>ti pañcapurisaparivaṭṭe. <bold>Pañcahākārehī</bold>ti ‘‘iṭṭhāniṭṭhe <pageBreak edition="Myanmar" number="1.0218" /> tādī’’ti (mahāni. 38, 192) evaṃ ādinā āgatehi, pañcavidhaariyiddhisiddhehi ca pañcahi pakārehi. <bold>Tādilakkhaṇe</bold>ti tādibhāve.</paragraph>
    <paragraph line="40" number="162"><bold>Na me pañhavissajjane bhāro atthī</bold>ti satthu sabbattha appaṭihatañāṇacāratādassanaṃ. <bold>Yadākaṅkhasīti na vadanti,</bold> kathaṃ pana vadantīti āha <bold>‘‘sutvā vedissāmā’’</bold>ti padesañāṇe ṭhitattā. Buddhā pana sabbaññupavāraṇaṃ pavārentīti sambandho. <bold>‘‘Yakkhanarindadevasamaṇabrāhmaṇaparibbājakāna’’</bold>nti idaṃ ‘‘pucchāvuso yadākaṅkhasī’’tiādīni (saṃ. ni. 1.237, 246; su. ni. āḷavakasutte) suttapadāni pucchantānaṃ yesaṃ puggalānaṃ vasena āgatāni, taṃ dassanatthaṃ. <bold>‘‘Pucchāvuso yadākaṅkhasī’’</bold>ti idaṃ āḷavakassa yakkhassa okāsakaraṇaṃ, sesāni narindādīnaṃ. <bold>Manasicchasī</bold>ti manasā icchasi. <bold>Pucchavho, yaṃ kiñci manasicchathā</bold>ti bāvarissa saṃsayaṃ manasā pucchavho. Tumhākaṃ pana sabbesaṃ yaṃ kiñci sabbasaṃsayaṃ manasā, aññathā ca, yathā icchatha, tathā pucchavhoti adhippāyo.</paragraph>
    <paragraph line="41"><bold>Sādhurūpā</bold>ti sādhusabhāvā. <bold>Dhammo</bold>ti paveṇīdhammo. <bold>Vuddha</bold>nti sīlādīhi buddhippattaṃ, garunti attho. <bold>Esa bhāro</bold>ti esa saṃsayūpacchedanasaṅkhāto bhāro, āgato bhāro avassaṃ āvahitabboti adhippāyo. <bold>Ñatvā saya</bold>nti parūpadesena vinā sayameva ñatvā.</paragraph>
    <paragraph line="42"><bold>Suciratenā</bold>ti evaṃ nāmakena brāhmaṇena. <bold>Tagghā</bold>ti <pageBreak edition="Pali Text Society" number="1.0282" /> ekaṃsena. <bold>Yathāpi kusalo tathā</bold>ti yathā sabbadhammakusalo sabbavidū jānāti katheti, tathā ahamakkhissaṃ. <bold>Rājā ca kho taṃ yadi kāhati vā na vā</bold>ti yo taṃ idha pucchituṃ pesesi, so rājānaṃ tayā pucchitaṃ karotu vā mā vā, ahaṃ pana te akkhissaṃ akkhissāmi, ācikkhissāmīti attho.</paragraph>
    <paragraph line="43" number="163"> Sippanaṭṭhena sikkhitabbatāya ca sippameva <bold>sippāyatanaṃ</bold> jīvikāya kāraṇabhāvato <pageBreak edition="Vipassana Research Institut" number="1.0194" />. <bold>Seyyathida</bold>nti nipāto, tassa te katameti attho. Puthu sippāyatanānīti hi sādhāraṇato sippāni uddisitvā upari taṃtaṃsippūpajīvino niddiṭṭhā puggalādhiṭṭhānakathāya papañcaṃ pariharituṃ. Aññathā yathādhippetāni tāva sippāyatanāni dassetvā puna taṃtaṃsippūpajīvīsu dassiyamānesu papañco siyāti. Tenāha <bold>‘‘hatthārohā’’</bold>tiādi.</paragraph>
    <paragraph line="44">Hatthiṃ <pageBreak edition="Myanmar" number="1.0219" /> ārohanti, ārohāpayanti cāti <bold>hatthārohā.</bold> Yehi payogehi puriso hatthino ārohanayoggo hoti, hatthissa taṃ payogaṃ vidhāyataṃ sabbesaṃ petesaṃ gahaṇaṃ. Tenāha <bold>‘‘sabbepī’’</bold>tiādi. Tattha <bold>hatthācariyā</bold> nāma ye hatthino hatthārohakānañca sikkhapakā. <bold>Hatthivejjā</bold> nāma hatthibhisakkā. <bold>Hatthimeṇḍā</bold> nāma hatthīnaṃ pādarakkhakā. <bold>Ādi</bold>-saddena hatthīnaṃ yavasadāyakādike saṅgaṇhāti. <bold>Assārohā rathikā</bold>ti etthāpi eseva nayo. Rathe niyuttā <bold>rathikā. Ratharakkhā</bold> nāma rathassa āṇirakkhakā. Dhanuṃ gaṇhanti, gaṇhāpenti cāti <bold>dhanuggahā,</bold> issāsā <pageBreak edition="Pali Text Society" number="1.0283" /> dhanusippassa sikkhāpakā ca. Tenāha <bold>‘‘dhanuācariyā issāsā’’</bold>ti. Celena celapaṭākāya yuddhe akanti gacchantīti <bold>celakā</bold>ti āha <bold>‘‘ye yuddhe jayadhajaṃ gahetvā purato gacchantī’’</bold>ti. Yathā tathā ṭhite senike byūhakaraṇavasena tato calayanti uccālentīti <bold>calakā.</bold> Sakuṇagghiādayo viya maṃsapiṇḍaṃ parasenāsamūhaṃ sāhasikamahāyodhatāya chetvā chetvā dayanti uppatitvā uppatitvā gacchantīti <bold>piṇḍadāyakā.</bold> Dutiyavikappe piṇḍe dayanti janasammadde uppatantā viya gacchantīti piṇḍadāyakāti attho veditabbo. <bold>Uggatuggatā</bold>ti thāmajavaparakkamādivasena ativiya uggatā uggāti attho. <bold>Pakkhandantī</bold>ti attano vīrasūrabhāvena asajjamānā parasenaṃ anupavisantīti attho. Thāmajavabalaparakkamādisampattiyā <bold>mahānāgā viya mahānāgā. Ekantasūrā</bold>ti ekākisūrā attano sūrabhāveneva ekākino hutvā yujjhanakā. <bold>Sajālikā</bold>ti savammikā. <bold>Saraparittāṇacamma</bold>nti cammaparisibbitaṃ kheṭakaṃ, cammamayaṃ vā phalakaṃ. <bold>Gharadāsayodhā</bold>ti antojātayodhā.</paragraph>
    <paragraph line="45">Āḷāraṃ vuccati mahānasaṃ, tattha niyuttāti <bold>āḷārikā,</bold> bhattakārā. <bold>Pūvikā</bold>ti pūvasampādakā, ye pūvameva nānappakārato sampādetvā vikkiṇantā jīvanti. Kesanakhalikhanādivasena manussānaṃ alaṅkāravidhiṃ kappenti saṃvidahantīti <bold>kappakā. Nhāpakā</bold>ti cuṇṇavilepanādīhi <pageBreak edition="Pali Text Society" number="1.0284" /> malaharaṇavaṇṇasampādanavidhinā nhāpentīti nhāpakā. Navantādividhinā pavatto gaṇanagantho antarā chiddābhāvena acchiddakoti vuccati, taṃ gaṇanaṃ upanissāya jīvantā <bold>acchiddakapāṭhakā.</bold> Hatthena adhippāyaviññāpanaṃ hatthamuddā <pageBreak edition="Myanmar" number="1.0220" /><bold>hattha</bold>-saddo cettha tadekadesesu aṅgulīsu daṭṭhabbo. ‘‘Na bhuñjamāno sabbaṃ hatthaṃ mukhe pakkhipissāmī’’tiādīsu viya, tasmā aṅgulisaṅkocanādinā <pageBreak edition="Vipassana Research Institut" number="1.0195" /> gaṇanā <bold>hatthamuddāya gaṇanā. Cittakārādīnī</bold>ti. <bold>Ādi</bold>-saddena bhamakārakoṭṭakalekhaka vilīvakārādīnaṃ saṅgaho daṭṭhabbo. <bold>Diṭṭheva dhamme</bold>ti imasmiṃyeva attabhāve. <bold>Sandiṭṭhikamevā</bold>ti asamparāyikatāya sāmaṃ daṭṭhabbaṃ, sayaṃ anubhavitabbaṃ attapaccakkhaṃ diṭṭhadhammikanti attho. <bold>Sukhita</bold>nti sukhappattaṃ. <bold>Uparī</bold>ti devaloke. So hi manussalokato uparimo. Kammassa katattā nibbattanato tassa phalaṃ tassa aggisikhā viya hoti, tañca uddhaṃ devaloketi āha <bold>‘‘uddhaṃ aggaṃ assā atthīti uddhaggikā’’</bold>ti. <bold>Saggaṃ arahatī</bold>ti attano phalabhūtaṃ saggaṃ arahati, tattha sā nibbattanārahoti attho. <bold>Sukhavipākā</bold>ti iṭṭhavipākavipaccanīkā. <bold>Suṭṭhu agge</bold>ti ativiya uttame uḷāre. Dakkhanti vaḍḍhanti etāyāti <bold>dakkhiṇā,</bold> pariccāgamayaṃ puññanti āha <bold>‘‘dakkhiṇaṃ dāna’’</bold>nti.</paragraph>
    <paragraph line="46"><bold>Maggo</bold><pageBreak edition="Pali Text Society" number="1.0285" /><bold>sāmaññaṃ</bold> samitapāpasamaṇabhāvoti katvā. Yasmā ayaṃ rājā pabbajitānaṃ dāsakassakādīnaṃ lokato abhivādanādilābho sandiṭṭhikaṃ sāmaññaphalanti cintetvā ‘‘atthi nu kho koci samaṇo vā brāhmaṇo vā īdisamatthaṃ jānanto’’ti vīmaṃsanto pūraṇādike pucchitvā tesaṃ kathāya anārādhitacitto bhagavantampi tamatthaṃ pucchi, tasmā vuttaṃ <bold>‘‘upari āgataṃ pana dāsakassakopamaṃ sandhāya pucchatī’’</bold>ti.</paragraph>
    <paragraph line="47"><bold>Kaṇhapakkha</bold>nti yathāpucchite atthe labbhamānaṃ diṭṭhigatūpasañhitaṃ saṃkilesapakkhaṃ. <bold>Sukkapakkha</bold>nti tabbidhuraṃ uparisuttāgataṃ vodānapakkhaṃ. <bold>Samaṇakolāhala</bold>nti samaṇakotūhalaṃ taṃtaṃsamaṇavādānaṃ aññamaññavirodhaṃ. <bold>Samaṇabhaṇḍana</bold>nti teneva virodhena ‘‘evaṃvādīnaṃ tesaṃ samaṇabrāhmaṇānaṃ ayaṃ doso, evaṃvādīnaṃ ayaṃ doso’’ti evaṃ taṃtaṃvādassa paribhāsanaṃ. <bold>Rañño bhāraṃ karonto</bold> attano desanākosallenāti adhippāyo.</paragraph>
    <paragraph line="48" number="164"><bold>Paṇḍitapatirūpakāna</bold>nti āmaṃ viya pakkānaṃ paṇḍitābhāsānaṃ.</paragraph>
    <subhead line="49">Pūraṇakassapavādavaṇṇanā</subhead>
    <paragraph line="50" number="165"><bold>Ekaṃ</bold><pageBreak edition="Myanmar" number="1.0221" /><bold>idāha</bold>nti ekāhaṃ. <bold>Idha</bold>-saddo cettha nipātamattaṃ, ekāhaṃ samayaṃ ticceva attho. <bold>Saritabbayutta</bold>nti anussaraṇānucchavikaṃ.</paragraph>
    <paragraph line="51" number="166"><bold>Sahatthā karontassā</bold>ti sahattheneva karontassa. Nissaggiyathāvarādayopi idha sahatthakaraṇeneva <pageBreak edition="Vipassana Research Institut" number="1.0196" /> saṅgahitā. <bold>Hatthādīnī</bold>ti hatthapādakaṇṇanāsādīni. <bold>Pacanaṃ</bold> dahanaṃ vibādhananti āha <bold>‘‘daṇḍena uppīḷentassā’’</bold>ti. <bold>Papañcasūdaniyaṃ</bold> ‘‘tajjentassa vā’’ti attho vutto, idha pana tajjanaṃ paribhāsanaṃ daṇḍeneva saṅgahetvā ‘‘daṇḍena uppīḷentassa’’ icceva vuttaṃ. <bold>Sokaṃ sayaṃ</bold><pageBreak edition="Pali Text Society" number="1.0286" /><bold>karontassā</bold>ti parassa sokakāraṇaṃ sayaṃ karontassa, sokaṃ vā uppādentassa. <bold>Parehī</bold>ti attano vacanakarehi. <bold>Sayampi phandato</bold>ti parassa vibādhanapayogena sayampi phandato. <bold>‘‘Atipātāpayato’’</bold>ti padaṃ suddhakattuatthe hetukattuatthe ca vattatīti āha <bold>‘‘hanantassāpi hanāpentassāpī’’</bold>ti. <bold>Kāraṇavasenā</bold>ti kārāpanavasena.</paragraph>
    <paragraph line="52">Gharassa bhitti anto bahi ca sandhitā hutvā ṭhitā <bold>gharasandhi.</bold> Kiñcipi asesetvā niravaseso lopo <bold>nillopo. </bold> Ekāgāre niyutto vilopo <bold>ekāgāriko.</bold> Parito sabbaso panthe hananaṃ <bold>paripantho. Pāpaṃ na karīyati</bold> pubbe asaññato uppādetuṃ asakkuṇeyyattā, tasmā <bold>natthi pāpaṃ.</bold> Yadi evaṃ kathaṃ sattā pāpe paṭipajjantīti āha <bold>‘‘sattā pana pāpaṃ karomāti evaṃ saññino hontī’’</bold>ti. Evaṃ kirassa hoti – imesañhi sattānaṃ hiṃsādikiriyā na attānaṃ phusati tassa niccatāya nibbikārattā sarīraṃ pana acetanaṃ kaṭṭhakaliṅgarūpamaṃ, tasmiṃ vikopitepi na kiñci pāpanti. <bold>Khuraneminā</bold>ti nisitakhuramayaneminā.</paragraph>
    <paragraph line="53">Gaṅgāya dakkhiṇā disā appatirūpadeso, uttarā disā patirūpadesoti adhippāyena‘‘dakkhiṇañca’’tiādi vuttanti āha <bold>‘‘dakkhiṇatīre manussā kakkhaḷā’’</bold>tiādi. <bold>Mahāyāga</bold>nti mahāvijitayaññasadisaṃ mahāyāgaṃ. <bold>Uposathakammena vā</bold>ti uposathakammena ca. <bold>Dama</bold>-saddo hi indriyasaṃvarassa uposathasīlassa ca vācako idhādhippeto. Keci pana <bold>‘‘uposathakammenā</bold>ti idaṃ indriyadamanassa visesanaṃ, tasmā ‘uposathakammabhūtena indriyadamanenā’’ti atthaṃ vadanti <pageBreak edition="Pali Text Society" number="1.0287" />. <bold>Sīlasaṃyamenā</bold>ti kāyikavācasikasaṃvarena <pageBreak edition="Myanmar" number="1.0222" />. <bold>Saccavajjenā</bold>ti saccavācāya, tassā visuṃ vacanaṃ loke garutarapuññasammatabhāvato. Yathā hi pāpadhammesu musāvādo garu, evaṃ puññadhammesu saccavācā. Tenāha bhagavā ‘‘ekaṃ dhammaṃ atītassā’’tiādi. <bold>Pavattī</bold>ti yo ‘‘karotī’’ti vuccati, tassa santāne phaluppattipaccayabhāvena uppatti. <bold>Sabbathā</bold>ti ‘‘karoto’’tiādinā vuttena sabbappakārena. <bold>Kiriyameva paṭikkhipati,</bold> na raññā puṭṭhaṃ sandiṭṭhikaṃ sāmaññaphalaṃ byākarotīti adhippāyo. Idaṃ avadhāraṇaṃ vipākapaṭikkhepanivattanatthaṃ. Yo hi kammaṃ paṭikkhipati, tena atthato vipākopi paṭikkhitto eva nāma hoti. Tathā hi vakkhati ‘‘kammaṃ paṭibāhantenāpī’’tiādi (dī. ni. aṭṭha. 1.170-172).</paragraph>
    <paragraph line="54">Paṭirājūhi <pageBreak edition="Vipassana Research Institut" number="1.0197" /> anabhibhavanīyabhāvena visesato jitanti <bold>vijitaṃ,</bold> āṇāpavattideso. ‘‘Mā mayhaṃ vijite vasathā’’ti apasādanā pabbajitassa viheṭhanā pabbājanāti katvā vuttaṃ <bold>‘‘apasādetabbanti viheṭhetabba’’</bold>nti. Uggaṇhanaṃ tena vuttassa atthassa ‘‘evameta’’nti upadhāraṇaṃ sallakkhaṇaṃ, nikujjanaṃ tassa addhaniyabhāvāpādanavasena cittena sandhāraṇaṃ. Tadubhayaṃ paṭikkhipanto āha <bold>‘‘anuggaṇhanto anikujjanto’’</bold>ti. Tenāha <bold>‘‘sāravasena aggaṇhanto’’</bold>tiādi.</paragraph>
    <subhead line="55">Makkhaligosālavādavaṇṇanā</subhead>
    <paragraph line="56" number="168"><bold>Ubhayenā</bold>ti hetupaccayapaṭisedhanavacanena. <bold>Saṃkilesapaccaya</bold>nti saṃkilissanassa malīnabhāvassa kāraṇaṃ. <bold>Visuddhipaccaya</bold>nti saṅkikilesato visuddhiyā vodānassa kāraṇaṃ. <bold>Attakāro</bold>ti <pageBreak edition="Pali Text Society" number="1.0288" /> tena tena sattena attanā kātabbakammaṃ attanā nipphādetabbapayogo. <bold>Parakāra</bold>nti parassa vāhasā ijjhanakapayojanaṃ. Tenāha <bold>‘‘yenā’’</bold>tiādi. <bold>Mahāsatta</bold>nti antimabhavikaṃ mahābodhisattaṃ, paccekabodhisattassapi ettheva saṅgaho veditabbo. <bold>Manussasobhagyata</bold>nti manussesu subhagabhāvaṃ. <bold>Eva</bold>nti vuttappakārena. Kammavādassa kiriyavādassa paṭikkhipanena ‘‘atthi bhikkhave kammaṃ kaṇhaṃ kaṇhavipāka’’ntiādi (a. ni. 4.232) nayappavatte <bold>jinacakke pahāraṃ deti nāma. Natthi purisakāre</bold>ti yathāvuttaattakāraparakārābhāvato eva sattānaṃ paccattapurisakāro nāma koci natthīti attho. Tenāha <bold>‘‘yenā’’</bold>tiādi. <bold>Natthi bala</bold>nti sattānaṃ diṭṭhadhammikasamparāyikanibbānasampattiāvahaṃ balaṃ nāma kiñci natthi. Tenāha <pageBreak edition="Myanmar" number="1.0223" /><bold>‘‘yamhī’’</bold>tiādi. Nidassanamattañcetaṃ, saṃkilesikampi cāyaṃ balaṃ paṭikkhipateva. Yadi vīriyādīni purisakāravevacanāni, kasmā visuṃ gahaṇanti āha <bold>‘‘idaṃ no vīriyenā’’</bold>tiādi. Saddatthato pana tassā tassā kiriyāya ussannaṭṭhena <bold>balaṃ.</bold> Sūravīrabhāvāvahaṭṭhena <bold>vīriyaṃ. </bold> Tadeva daḷhabhāvato, porisadhuraṃ vahantena pavattetabbato ca <bold>purisathāmo.</bold> Paraṃ paraṃ ṭhānaṃ akkamanappavattiyā <bold>purisaparakkamo</bold>ti vuttoti veditabbaṃ.</paragraph>
    <paragraph line="57">Sattayogato rūpādīsu sattavisattatāya <bold>sattā.</bold> Pāṇanato assasanapassasanavasena pavattiyā <bold>pāṇā.</bold> Te pana so ekindriyādivasena vibhajitvā vadatīti āha <bold>‘‘ekindriyo’’</bold>tiādi. Aṇḍakosādīsu bhavanato <bold>‘‘bhūtā’’</bold>ti vuccantīti āha <bold>‘‘aṇḍakosa…pe… vadatī’’</bold>ti <pageBreak edition="Pali Text Society" number="1.0289" />. Jīvanato pāṇaṃ dhārentā viya vaḍḍhanato <bold>jīvā. </bold> Tenāha <bold>‘‘sāliyavā’’</bold>tiādi. Natthi etesaṃ saṃkilesavisuddhīsu vasoti <bold>avasā.</bold> Natthi nesaṃ balaṃ vīriyaṃ <pageBreak edition="Vipassana Research Institut" number="1.0198" /> cāti <bold>abalā avīriyā. Niyatā</bold>ti acchejjasuttāvutābhejjamaṇino viya niyatappavattitāya gatijātibandhāpavaggavasena niyāmo. <bold>Tattha tattha gamana</bold>nti channaṃ abhijātīnaṃ tāsu tāsu gatīsu upagamanaṃ samavāyena samāgamo. <bold>Sabhāvoyevā</bold>ti yathā kaṇṭakassa tikhiṇatā, kapitthaphalānaṃ parimaṇḍalatā, migapakkhīnaṃ vicittākāratā, evaṃ sabbassāpi lokassa hetupaccayena vinā tathā tathā pariṇāmo ayaṃ sabhāvo eva akittimoyeva. Tenāha <bold>‘‘yena hī’’</bold>tiādi. Chaḷābhijātiyo parato vitthārīyanti. <bold>‘‘Sukhañca dukkhañca paṭisaṃvedentī’’</bold>ti vadanto adukkhamasukhabhūmiṃ sabbena sabbaṃ na jānātīti ulliṅganto <bold>‘‘aññā adukkhamasukhabhūmi natthīti dassetī’’</bold>ti āha.</paragraph>
    <paragraph line="58"><bold>Pamukhayonīna</bold>nti manussatiracchānādīsu khattiyabrāhmaṇādisīhabyagghādivasena padhānayonīnaṃ. <bold>Saṭṭhisatānī</bold>ti chasahassāni. ‘‘Pañca ca kammuno satānī’’ti padassa atthadassanaṃ <bold>‘‘pañcakammasatāni cā’’</bold>ti. <bold>‘‘Eseva nayo’’</bold>ti iminā ‘‘kevalaṃ takkamattakena niratthakaṃ diṭṭhiṃ dīpetī’’ti imamevatthaṃ atidisati. Ettha ca <bold>‘‘takkamattakenā’’</bold>ti iminā yasmā takkikā niraṅkusatāya parikappanassa yaṃ kiñci attano parikappitaṃ sārato <pageBreak edition="Myanmar" number="1.0224" /> maññamānā tatheva abhinivissa takkadiṭṭhigāhaṃ gaṇhanti, tasmā na tesaṃ diṭṭhivatthusmiṃ viññūhi vicāraṇā kātabbāti dasseti. <bold>Kecī</bold>ti uttaravihāravāsino. Te hi ‘‘pañca kammānīti cakkhusotaghānajivhākāyā imāni pañcindriyāni ‘pañca kammānī’ti paññāpentī’’ti vadanti. <bold>Kammanti laddhī</bold>ti oḷārikabhāvato paripuṇṇakammanti laddhi. <bold>Manokammaṃ</bold><pageBreak edition="Pali Text Society" number="1.0290" /> anoḷārikattā <bold>upaḍḍhakamma</bold>nti laddhīti yojanā. <bold>Dvaṭṭhipaṭipadā</bold>ti ‘‘dvāsaṭṭhi paṭipadā’’ti vattabbe sabhāvaniruttiṃ ajānanto ‘‘dvaṭṭhipaṭipadā’’ti vadati. <bold>Ekasmiṃ kappe</bold>ti ekasmiṃ mahākappe, tatthāpi ca vivaṭṭaṭṭhāyīsaññite ekasmiṃ asaṅkhyeyyekappe.</paragraph>
    <paragraph line="59">Urabbhe hanantīti <bold>orabbhikā.</bold> Evaṃ <bold>sūkarikā</bold>dayo veditabbā. <bold>Luddā</bold>ti aññepi ye keci māgavikanesādā. Te pāpakammapasutatāya <bold>‘‘kaṇhābhijātīti vadati. Bhikkhū’’</bold>ti buddhasāsane bhikkhū. <bold>Te kira</bold> ‘‘sachandarāgā paribhuñjantī’’ti adhippāyena <bold>‘‘catūsu paccayesu kaṇṭake pakkhipitvā khādantī’’</bold>ti vadati. Kasmāti ce? Yasmā ‘‘te paṇītapaṇīte paccaye paṭisevantī’’ti tassa micchāgāho, tasmā ñāyaladdhepi paccaye bhuñjamānā ājīvakasamayassa vilomagāhitāya paccayesu kaṇṭake pakkhipitvā khādanti nāmāti vadatīti apare. <bold>Eke pabbajitā,</bold> ye savisesaṃ attakilamathānuyogaṃ anuyuttā. Tathā hi te kaṇṭake vattantā viya hontīti <bold>‘‘kaṇṭakavuttikā’’</bold>ti vuttā. Ṭhatvā bhuñjananahānapaṭikkhepādivatasamāyogena <bold>paṇḍaratarā</bold><pageBreak edition="Vipassana Research Institut" number="1.0199" />. <bold>‘‘Acelakasāvakā’’</bold>ti ājīvakasāvake vadati. <bold>Te kira</bold> ājīvakaladdhiyā visuddhacittatāya nigaṇṭhehipi <bold>paṇḍaratarā.</bold> Nandādayo hi tathārūpaṃ ājīvakapaṭipattiṃ ukkaṃsaṃ pāpetvā ṭhitā. Tasmā nigaṇṭhehi ājīvakasāvakehi ca paṇḍaratarā paramasukkābhijātīti ayaṃ tassa laddhi.</paragraph>
    <paragraph line="60"><bold>Purisabhūmiyo</bold>ti padhānapuggalena niddeso. Itthīnampi tā bhūmiyo icchanteva. <bold>‘‘Bhikkhu ca pannako’’</bold>tiādi tesaṃ pāḷiyeva. Tattha <bold>pannako</bold>ti bhikkhāya vicaraṇako, tesaṃ vā paṭipattiyā paṭipannako. <bold>Jino</bold>ti jiṇṇo jarāvasena hīnadhātuko, attano <pageBreak edition="Pali Text Society" number="1.0291" /> vā paṭipattiyā paṭipakkhaṃ jinitvā ṭhito. So kira tathābhūto dhammampi kassaci na kathesi. Tenāha <bold>‘‘na kiñci āhā’’</bold>ti. Oṭṭhavadanādivippakāre katepi khamanavasena na kiñci vadatītipi vadanti. <bold>Alābhi</bold>nti ‘‘so na kumbhimukhā paṭiggaṇhātī’’tiādinā <pageBreak edition="Myanmar" number="1.0225" /> (dī. ni. 1.394) nayena vuttaalābhahetusamāyogena alābhiṃ, tatoyeva jighacchādubbalaparetatāya sayanaparāyanaṃ <bold>‘‘samaṇaṃ pannabhūmī’’</bold>ti vadati.</paragraph>
    <paragraph line="61"><bold>Ājīvavuttisatānī</bold>ti sattānaṃ ājīvabhūtāni jīvikāvuttisatāni. <bold>Pasu</bold>ggahaṇena eḷakajāti gahitā, migaggahaṇena rurugavayādisabbamigajāti. <bold>Bahū devā</bold>ti cātumahārājikādibrahmakāyikādivasena, tesaṃ antarabhedavasena bahū devā. Tattha cātumahārājikānaṃ ekaccabhedo mahāsamayasuttavasena (dī. ni. 2.331) dīpetabbo. <bold>Manussāpi anantā</bold>ti dīpadesakulavaṃsājīvādivibhāgavasena manussāpi anantabhedā. Pisācā eva <bold>pesācā.</bold> Te aparapetādayo <bold>mahantamahantā.</bold> Chaddantadahamandākiniyo kuvāḷiyamucalindanāmena vadati.</paragraph>
    <paragraph line="62"><bold>Pavuṭā</bold>ti pabbagaṇṭhikā. <bold>Paṇḍitopi</bold><pageBreak edition="Pali Text Society" number="1.0292" /><bold>…pe… uddhaṃ na gacchati,</bold> kasmā? Sattānaṃ saṃsaraṇakālassa niyatabhāvato. <bold>Aparipakkaṃ</bold> saṃsaraṇanimittaṃ sīlādinā <bold>paripāceti nāma</bold> sīghaṃyeva visuddhippattiyā. <bold>Paripakkaṃ</bold> kammaṃ <bold>phussa phussa</bold> patvā patvā kālena paripakkabhāvānāpādanena <bold>byantiṃ karoti nāma.</bold></paragraph>
    <paragraph line="63"><bold>Suttaguḷe</bold>ti suttavaṭṭiyaṃ. <bold>‘‘Nibbeṭhiyamānameva paletī’’</bold>ti upamāya sattānaṃ saṃsāro anukkamena khīyateva, na tassa vaḍḍhatīti dasseti paricchinnarūpattā.</paragraph>
    <subhead line="64">Ajitakesakambalavādavaṇṇanā</subhead>
    <paragraph line="65" number="171"><bold>Dinna</bold>nti <pageBreak edition="Vipassana Research Institut" number="1.0200" /> deyyadhammasīsena dānaṃ vuttanti āha <bold>‘‘dinnassa phalābhāvaṃ vadatī’’</bold>ti, dinnaṃ pana annādivatthuṃ kathaṃ paṭikkhipati. Eseva nayo <bold>yiṭṭhaṃ huta</bold>nti etthāpi. <bold>Mahāyāgo</bold>ti sabbasādhāraṇaṃ mahādānaṃ. <bold>Pāhunakasakkāro</bold>ti pāhunabhāvena kātabbasakkāro. <bold>Phala</bold>nti ānisaṃsaphalaṃ, nissandaphalañca. <bold>Vipāko</bold>ti sadisaphalaṃ. <bold>Paraloke ṭhitassa ayaṃ loko natthī</bold>ti paraloke ṭhitassa kammunā laddhabbo ayaṃ loko na hoti. <bold>Idhaloke ṭhitassāpi paraloko natthī</bold>ti idhaloke ṭhitassa kammunā laddhabbo paraloko na hoti. Tattha kāraṇamāha <bold>‘‘sabbe</bold><pageBreak edition="Myanmar" number="1.0226" /><bold>tattha tattheva ucchijjantī’’</bold>ti. Ime sattā yattha yattha bhave, yoniādīsu ca ṭhitā tattha tattheva ucchijjanti nirudayavināsavasena vinassanti. <bold>Phalābhāvavasenā</bold>ti mātāpitūsu sammāpaṭipattimicchāpaṭipattīnaṃ phalassa abhāvavasena ‘‘natthi mātā, natthi pitā’’ti vadati, na mātāpitūnaṃ, nāpi tesu idāni kayiramānasakkārāsakkārānaṃ abhāvavasena tesaṃ lokapaccakkhattā. Pubbuḷakassa viya imesaṃ sattānaṃ uppādo nāma kevalo, na cavitvā āgamanapubbakoti dassanatthaṃ ‘‘natthi sattā opapātikā’’ti vuttanti āha <bold>‘‘cavitvā upapajjanakasattā nāma natthīti vadatī’’</bold>ti. Samaṇena nāma yāthāvato <pageBreak edition="Pali Text Society" number="1.0293" /> jānantena kassaci kiñci akathetvā saññatena bhavitabbaṃ, aññathā āhopurisikā nāma siyā. Kiñhi paro parassa karissati? Tathā ca attano sampādanassa kassaci avassayo eva na siyā tattha tattheva ucchijjanatoti āha <bold>‘‘ye imañca…pe… pavedentī’’</bold>ti.</paragraph>
    <paragraph line="66">Catūsu mahābhūtesu niyuttoti <bold>cātumahābhūtiko.</bold> Yathā pana mattikāya nibbattaṃ bhājanaṃ mattikāmayaṃ, evaṃ ayaṃ catūhi mahābhūtehi nibbattoti āha <bold>‘‘catumahābhūtamayo’’</bold>ti. <bold>Ajjhattikapathavīdhātū</bold>ti sattasantānagatā pathavīdhātu. <bold>Bāhirapathavīdhātu</bold>nti bahiddhā mahāpathaviṃ. <bold>Upagacchatī</bold>ti bāhirapathavikāyato tadekadesabhūtā pathavī āgantvā ajjhattikabhāvappattiyā sattabhāvena saṇṭhitā idāni ghaṭādigatapathavī viya tameva bāhirapathavikāyaṃ upeti upagacchati sabbaso tena nibbisesataṃ ekībhāvameva gacchati. <bold>Āpādīsupi eseva nayo</bold>ti ettha pajjunnena mahāsamuddato gahitaāpo viya vassodakabhāvena punapi mahāsamuddameva, sūriyarasmito gahitaṃ indaggisaṅkhātatejo viya puna sūriyarasmiṃ, mahāvāyukhandhato niggatamahāvāto viya tameva vāyukhandhaṃ upeti upagacchatīti diṭṭhigatikassa adhippāyo. <bold>Manacchaṭṭhāni indriyāni ākāsaṃ pakkhandanti</bold> tesaṃ visayābhāvāti vadanti. Visayigahaṇena hi visayāpi gahitā eva hontīti. <bold>Guṇāguṇapadānī</bold>ti guṇadosakoṭṭhāsā. <bold>Sarīrameva padānīti adhippetaṃ</bold> sarīrena taṃtaṃkiriyāya <pageBreak edition="Vipassana Research Institut" number="1.0201" /> pajjitabbato. Dabbanti muyhantīti dattū, mūḷhapuggalā. Tehi <bold>dattūhi</bold><pageBreak edition="Pali Text Society" number="1.0294" /> bālamanussehi. ‘‘Paraloko atthī’’ti mati yesaṃ, te atthikā, tesaṃ vādoti atthikavādo, taṃ <bold>atthikavādaṃ. </bold></paragraph>
    <paragraph line="67"><bold>Kammaṃ</bold><pageBreak edition="Myanmar" number="1.0227" /><bold>paṭibāhati</bold> akiriyavādibhāvato. <bold>Vipākaṃ paṭibāhati</bold> sabbena sabbaṃ āyatiṃ upapattiyā paṭikkhipanato. <bold>Ubhayaṃ paṭibāhati</bold> sabbaso hetupaṭibāhaneneva phalassapi paṭikkhittattā. Ubhayanti hi kammaṃ vipākañcāti ubhayaṃ. So hi ‘‘ahetū appaccayā sattā saṃkilissanti, visujjhanti cā’’ti (dī. ni. 1.168; ma. ni. 2.100, 227; saṃ. ni. 3.212) vadanto kammassa viya vipākassāpi saṃkilesavisuddhīnaṃ paccayattābhāvavacanato tadubhayaṃ paṭibāhati nāma. <bold>Vipāko paṭibāhito hoti</bold> asati kamme vipākābhāvato. <bold>Kammaṃ paṭibāhitaṃ hoti</bold> asati vipāke kammassa niratthakabhāvāpattito. <bold>Atthato</bold>ti sarūpena. <bold>Ubhayappaṭibāhakā</bold>ti visuṃ visuṃ taṃtaṃdiṭṭhidīpakabhāvena pāḷiyaṃ āgatāpi paccekaṃ tividhadiṭṭhikā eva ubhayapaṭibāhakattā. Ubhayappaṭibāhakāti hi hetuvacanaṃ. <bold>‘‘Ahetukavādā cevā’’</bold>tiādi paṭiññāvacanaṃ. Yo hi vipākapaṭibāhanena natthikadiṭṭhiko ucchedavādī, so atthato kammapaṭibāhanena akiriyadiṭṭhiko, ubhayapaṭibāhanena ahetukadiṭṭhiko ca hoti. Sesadvayepi eseva nayo.</paragraph>
    <paragraph line="68"><bold>Sajjhāyantī</bold>ti taṃ diṭṭhidīpakaṃ ganthaṃ uggahetvā paṭhanti. <bold>Vīmaṃsantī</bold>ti tassa atthaṃ vicārenti. <bold>‘‘Tesa’’</bold>ntiādi vīmaṃsanākāradassanaṃ. <bold>Tasmiṃ ārammaṇe</bold>ti yathāparikappitakammaphalābhāvādike ‘‘karoto na karīyati pāpa’’nti ādinayappavattāya laddhiyā ārammaṇe. <bold>Micchāsati santiṭṭhatī</bold>ti ‘‘karoto na karīyati pāpa’’ntiādivasena anussavūpaladdhe atthe tadākāraparivitakkanehi saviggahe viya sarūpato cittassa paccupaṭṭhite cirakālaparicayena evametanti nijjhānakkhamabhāvūpagamanena nijjhānakkhantiyā <pageBreak edition="Pali Text Society" number="1.0295" /> tathāgahite punappunaṃ tatheva āsevantassa bahulīkarontassa micchāvitakkena samādiyamānā micchāvāyāmūpatthambhitā ataṃsabhāvaṃ ‘‘taṃsabhāva’’nti gaṇhantī micchāsatīti laddhanāmā taṃladdhisahagatā taṇhā santiṭṭhati. <bold>Cittaṃ ekaggaṃ hotī</bold>ti yathāsakaṃ vitakkādipaccayalābhena tasmiṃ ārammaṇe avaṭṭhitatāya anekaggataṃ pahāya ekaggaṃ appitaṃ viya hoti. Cittasīsena micchāsamādhi eva vutto. Sopi hi paccayavisesehi laddhabhāvanābalo īdise ṭhāne samādhānapatirūpakiccakaroyeva, vāḷavijjhanādīsu viyāti daṭṭhabbaṃ. <bold>Javanāni javantī</bold>ti anekakkhattuṃ tenākārena pubbabhāgiyesu javanavāresu pavattesu <pageBreak edition="Myanmar" number="1.0228" /> sabbapacchime javanavāre satta javanāni <pageBreak edition="Vipassana Research Institut" number="1.0202" /> javanti. <bold>Paṭhame javane satekicchā honti. Tathā dutiyādīsū</bold>ti dhammasabhāvadassanamattametaṃ, na pana tasmiṃ khaṇe tesaṃ tikicchā kenaci sakkā kātuṃ.</paragraph>
    <paragraph line="69"><bold>Tatthā</bold>ti tesu tīsu micchādassanesu. <bold>Koci ekaṃ dassanaṃ okkamatī</bold>ti yassa ekasmiṃyeva abhiniveso āsevanā ca pavattā, so ekameva dassanaṃ okkamati. Yassa pana dvīsu tīsupi vā abhiniveso āsevanā ca pavattā, so dve tīṇipi okkamati, etena yā pubbe ubhayapaṭibāhakatāmukhena dīpitā atthasiddhā sabbadiṭṭhikatā, sā pubbabhāgiyā. Yā pana micchattaniyāmokkantibhūtā, sā yathāsakaṃ paccayasamudāgamasiddhito bhinnārammaṇānaṃ viya visesādhigamānaṃ ekajjhaṃ anuppattiyā asaṅkiṇṇā evāti dasseti. <bold>‘‘Ekasmiṃ okkantepī’’</bold>tiādinā tissannampi diṭṭhīnaṃ samānabalataṃ samānaphalatañca dasseti. Tasmā tissopi cetā ekassa uppannā abbokiṇṇā eva, ekāya vipāke dinne <pageBreak edition="Pali Text Society" number="1.0296" /> itarā anubalappadāyikāyo honti. <bold>‘‘Vaṭṭakhāṇu nāmesā’’</bold>ti idaṃ vacanaṃ neyyatthaṃ, na nītatthaṃ. Tathā hi <bold>papañcasūdaniyaṃ</bold> ‘‘kiṃ panesa ekasmiṃyeva attabhāve niyato hoti, udāhu aññasmiṃ pīti? Ekasmiṃyeva niyato, āsevanavasena pana bhavantarepi taṃ taṃ diṭṭhiṃ roceti yevā’’ti (ma. ni. aṭṭha. 3.129) vuttaṃ. Akusalañhi nāmetaṃ abalaṃ dubbalaṃ, na kusalaṃ viya sabalaṃ mahābalaṃ. Tasmā ‘‘ekasmiṃyeva attabhāve niyato’’ti vuttaṃ. Aññathā sammattaniyāmo viya micchattaniyāmopi accantiko siyā, na ca accantiko. Yadi evaṃ vaṭṭakhāṇujotanā kathanti āha ‘‘āsevanavasena panā’’tiādi. Tasmā yathā ‘‘sakiṃ nimuggopi nimuggo eva bālo’’ti vuttaṃ, evaṃ vaṭṭakhāṇujotanā. Yādise hi paccaye paṭicca ayaṃ taṃ taṃ dassanaṃ okkanto puna kadāci tappaṭipakkhe paccaye paṭicca tato sīsukkhipanamassa na hotīti na vattabbaṃ, tasmā <bold>‘‘yebhuyyena hi evarūpassa bhavato vuṭṭhānaṃ nāma natthī’’</bold>ti vuttaṃ.</paragraph>
    <paragraph line="70"><bold>Tasmā</bold>ti yasmā evaṃ saṃsārakhāṇubhāvassapi paccayo apaṇṇakajāto, tasmā. <bold>Bhūtikāmo</bold>ti diṭṭhadhammikasamparāyikaparamatthānaṃ vasena attano guṇehi vaḍḍhikāmo.</paragraph>
    <subhead line="71">Pakudhakaccāyanavādavaṇṇanā</subhead>
    <paragraph line="72" number="174"><bold>Akatā</bold>ti <pageBreak edition="Myanmar" number="1.0229" /> samena visamena vā kenaci hetunā na katā na vihitā. Katavidho karaṇavidhi natthi etesanti <bold>akatavidhānā</bold><pageBreak edition="Pali Text Society" number="1.0297" />. Padadvayenāpi loke kenaci hetupaccayena nesaṃ anibbattanabhāvaṃ dasseti. <bold>Iddhiyāpi na nimmitā</bold>ti kassaci iddhimato cetovasippattassa devassa <pageBreak edition="Vipassana Research Institut" number="1.0203" />, issarādino vā iddhiyāpi na nimmitā. <bold>Animmāpitā</bold> kassaci animmāpitā. <bold>Vuttatthamevā</bold>ti brahmajālavaṇṇanāyaṃ (dī. ni. aṭṭha. 1.30) vuttatthameva. <bold>Vañjhā</bold>ti vañjhapasuvañjhatālādayo viya aphalā, kassaci ajanakāti attho, etena pathavikāyādīnaṃ rūpādijanakabhāvaṃ paṭikkhipati. Rūpasaddādayo hi pathavikāyādīhi appaṭibaddhavuttikāti tassa laddhi. Pabbatakūṭaṃ viya ṭhitāti <bold>kūṭaṭṭhā,</bold> yathā pabbatakūṭaṃ kenaci anibbattitaṃ, kassaci ca anibbattakaṃ, evamete pīti adhippāyo. Yamidaṃ ‘‘bījato aṅkurādi jāyatī’’ti vuccati, taṃ vijjamānameva tato nikkhamati, na avijjamānaṃ, aññathā aññatopi aññassa upaladdhi siyāti adhippāyo. <bold>Ṭhitattā</bold>ti nibbikārābhāvena ṭhitattā. <bold>Na calantī</bold>ti vikāraṃ nāpajjanti. Vikārābhāvato hi tesaṃ sattannaṃ kāyānaṃ esikaṭṭhāyiṭṭhitatā. Aniñjanañca attano pakatiyā avaṭṭhānameva. Tenāha <bold>‘‘na vipariṇamantī’’</bold>ti. Avipariṇāmadhammattā eva hi te aññamaññaṃ na byābādhenti. Sati hi vikāraṃ āpādetabbatāya byābādhakatāpi siyā, tathā anuggahetabbatāya anuggāhakatāti tadabhāvaṃ dassetuṃ pāḷiyaṃ <bold>nāla</bold>ntiādi vuttaṃ. <bold>Pathavī eva</bold> kāyekadesattā <bold>pathavikāyo.</bold> Jīvasattamānaṃ kāyānaṃ niccatāya nibbikārabhāvato na <pageBreak edition="Pali Text Society" number="1.0298" /> hantabbatā, na ghātetabbatā cāti neva koci hantā vā ghātetā vā, tenevāha <bold>‘‘sattannaṃ tveva kāyāna’’</bold>ntiādi. Yadi koci hantā natthi, kathaṃ satthappahāroti āha <bold>‘‘yathā muggarāsi ādīsū’’</bold>tiādi. <bold>Kevalaṃ saññāmattameva hoti.</bold> Hananaghātanādi pana paramatthato nattheva kāyānaṃ avikopanīyabhāvatoti adhippāyo.</paragraph>
    <subhead line="73">Nigaṇṭhanāṭaputtavādavaṇṇanā</subhead>
    <paragraph line="74" number="177"> Cattāro yāmā bhāgā catuyāmā, catuyāmā eva cātuyāmā, bhāgattho hi idha yāma-saddo yathā ‘‘rattiyā paṭhamo yāmo’’ti <pageBreak edition="Myanmar" number="1.0230" />. So panettha bhāgo saṃvaralakkhaṇoti āha <bold>‘‘cātuyāmasaṃvutoti catukoṭṭhāsena saṃvarena saṃvuto’’</bold>ti. <bold>Paṭikkhittasabbasītodako</bold>ti paṭikkhittasabbasītodakaparibhogo. <bold>Sabbena pāpavāraṇena yutto</bold>ti sabbappakārena saṃvaralakkhaṇena samannāgato. <bold>Dhutapāpo</bold>ti sabbena nijjaralakkhaṇena pāpavāraṇena vidhutapāpo. <bold>Phuṭṭho</bold>ti aṭṭhannampi kammānaṃ khepanena mokkhappattiyā kammakkhayalakkhaṇena sabbena pāpavāraṇena phuṭṭho taṃ patvā ṭhito. <bold>Koṭippattacitto</bold>ti mokkhādhigameneva uttamamariyādappattacitto. <bold>Yatatto</bold>ti kāyādīsu indriyesu saṃyametabbassa abhāvato <bold>saṃyatacitto. Suppatiṭṭhitacitto</bold>ti nissesato suṭṭhu patiṭṭhitacitto. <bold>Sāsanānulomaṃ</bold> nāma pāpavāraṇena yuttatā. Tenāha ‘‘dhutapāpo’’tiādi. <bold>Asuddhaladdhitāyā</bold>ti ‘‘atthi jīvo, so ca siyā nicco, siyā anicco’’ti evamādiasuddhaladdhitāya <pageBreak edition="Vipassana Research Institut" number="1.0204" />. <bold>Sabbā</bold>ti kammapakativibhāgādivisayā sabbā nijjhānakkhantiyo. <bold>Diṭṭhiye vā</bold>ti micchādiṭṭhiyo eva jātā.</paragraph>
    <subhead line="75">Sañcayabelaṭṭhaputtavādavaṇṇanā</subhead>
    <paragraph line="76" number="179-181"><bold>Amarāvikkhepe</bold><pageBreak edition="Pali Text Society" number="1.0299" /><bold>vuttanayo evā</bold>ti brahmajāle amarāvikkhepavādasaṃvaṇṇanāyaṃ (dī. ni. aṭṭha. 1.61-63) vuttanayo eva vikkhepabyākaraṇabhāvato, tatheva cettha vikkhepavādassa āgatattā.</paragraph>
    <subhead line="77">Paṭhamasandiṭṭhikasāmaññaphalavaṇṇanā</subhead>
    <paragraph line="78" number="183"><bold>Yathā te rucceyyā</bold>ti idāni mayā pucchiyamāno attho yathā tava citte roceyya. Gharadāsiyā kucchismiṃ jāto <bold>antojāto.</bold> Dhanena kīto <bold>dhanakkīto.</bold> Bandhaggāhagahito <bold>karamarānīto. Sāma</bold>nti sayameva. <bold>Dāsabya</bold>nti dāsabhāvaṃ. Koci dāsopi samāno alaso kammaṃ akaronto ‘‘kammakāro’’ti na vuccatīti āha <bold>‘‘analaso kammakaraṇasīloyevā’’</bold>ti. <bold>Paṭhamamevā</bold>ti āsannataraṭṭhānūpasaṅkamanato pageva puretarameva. <bold>Pacchā</bold>ti sāmikassa nipajjāya pacchā. <bold>Sayanato avuṭṭhite</bold>ti rattiyā vibhāyanavelāya seyyato avuṭṭhite. <bold>Paccūsakālato paṭṭhāyā</bold>ti atītāya <pageBreak edition="Myanmar" number="1.0231" /> rattiyā paccūsakālato paṭṭhāya. <bold>Yāva sāmino rattiṃ niddokkamana</bold>nti aparāya padosavelāyaṃ yāva niddokkamanaṃ. <bold>Kiṃ kāra</bold>nti kiṃ karaṇīyaṃ, kiṃkārabhāvato pucchitvā kātabbaveyyāvaccanti attho.</paragraph>
    <paragraph line="79"><bold>Devo viyā</bold>ti ādhipaccaparivārādisampattisamannāgato padhānadevo viya. <bold>So vatassāha</bold>nti so vata assaṃ ahaṃ. So rājā viya ahampi bhaveyyaṃ, kathaṃ puññāni kareyyaṃ, yadi puññāni uḷārāni kareyyanti yojanā. <bold>‘‘So vatassa’ssa’’</bold>nti pāṭhe so rājā assa ahaṃ assaṃ vata, yadi puññāni kareyyanti yojanā. Tenāha <bold>‘‘ayamevattho’’</bold>ti. <bold>Assa</bold>nti uttamapurisappayoge <bold>ahaṃ</bold>-saddo appayuttopi payutto eva hoti. <bold>Yāvajīvaṃ na sakkhissāmi dātu</bold>nti yāvajīvaṃ dānatthāya ussāhaṃ karontopi yaṃ rājā ekaṃ divasaṃ deti <pageBreak edition="Pali Text Society" number="1.0300" />, tato satabhāgampi dātuṃ na sakkhissāmi. Tasmā pabbajissāmīti pabbajjāyaṃ ussāhaṃ katvāti yojanā.</paragraph>
    <paragraph line="80"><bold>Kāyena</bold><pageBreak edition="Vipassana Research Institut" number="1.0205" /><bold>saṃvuto</bold>ti kāyena saṃvaritabbaṃ kāyadvārena pavattanakaṃ pāpadhammaṃ saṃvaritvā vihareyyāti ayamettha atthoti āha <bold>‘‘kāyena pihito hutvā’’</bold>tiādi. <bold>Ghāsacchādanena paramatāyā</bold>ti ghāsacchādanapariyesane sallekhavasena paramatāya, ukkaṭṭhabhāve saṇṭhito ghāsacchādanameva vā paramaṃ parā koṭi etassa, na tato paraṃ kiñci āmisajātaṃ pariyesati paccāsisati cāti ghāsacchādanaparamo, tabbhāvo ghāsacchādanaparamatā, tassā <bold>ghāsacchādanaparamatāya. Vivekaṭṭhakāyāna</bold>nti gaṇasaṅgaṇikato pavivitte ṭhitakāyānaṃ. <bold>Nekkhammābhiratāna</bold>nti jhānābhiratānaṃ. Tāya eva jhānābhiratiyā paramaṃ uttamaṃ vodānaṃ visuddhiṃ pattatāya <bold>paramavodānappattānaṃ.</bold> Kilesūpadhiabhisaṅkhārūpadhīnaṃ accantavigamena <bold>nirupadhīnaṃ. Visaṅkhāragatāna</bold>nti adhigatanibbānānaṃ. Ettha ca paṭhamo viveko itarehi dvīhi vivekehi sahāpi pattabbo vināpi, tathā dutiyo. Tatiyo pana itarehi dvīhi saheva pattabbo, na vināti daṭṭhabbaṃ. Gaṇe janasamāgame sannipatanaṃ <bold>gaṇasaṅgaṇikā,</bold> taṃ <bold>pahāya eko viharati</bold> carati puggalavasena asahāyattā. Citte kilesānaṃ sannipatanaṃ <bold>cittakilesasaṅgaṇikā,</bold> taṃ <bold>pahāya eko viharati</bold> kilesavasena asahāyattā. Maggassa <pageBreak edition="Myanmar" number="1.0232" /> ekacittakkhaṇikattā, gotrabhuādīnañca ārammaṇamattattā na tesaṃ vasena sātisayā nibbutisukhasamphusanā, phalasamāpattinirodhasamāpattivasena sātisayāti āha <bold>‘‘phalasamāpattiṃ vā nirodhasamāpattiṃ vā pavisitvā’’</bold>ti. Phalapariyosāno hi nirodhoti.</paragraph>
    <paragraph line="81" number="184"><bold>Abhiharitvā</bold>ti abhimukhībhāvena netvā. ‘‘Ahaṃ cīvarādīhi payojanaṃ sādhessāmī’’ti vacanaseso. <bold>Sappāya</bold>nti <pageBreak edition="Pali Text Society" number="1.0301" /> sabbagelaññapaharaṇavasena upakārāvahaṃ. Bhāvinā anatthato paripālanavasena gopanā <bold>rakkhāgutti.</bold> Paccuppannassa nisedhavasena <bold>āvaraṇagutti.</bold></paragraph>
    <subhead line="82">Dutiyasandiṭṭhikasāmaññaphalavaṇṇanā</subhead>
    <paragraph line="83" number="186"><bold>Kasatīti</bold> kasiṃ karoti. <bold>Gahapatiko</bold>ti ettha ka-saddo appatthoti āha <bold>‘‘ekagehamatte jeṭṭhako’’</bold>ti, tena anekakulajeṭṭhakabhāvaṃ paṭikkhipati. <bold>Karaṃ karotī</bold>ti karaṃ sampādeti. <bold>Vaḍḍhetī</bold>ti uparūpari sampādanena vaḍḍheti. Evaṃ appampi pahāya pabbajituṃ dukkaranti ayamattho laṭukikopamasuttena (ma. ni. 2.151, 152) dīpetabbo. Tenāha ‘‘seyyathāpi, udāyi, puriso daliddo assako anāḷhiyo, tassassa ekaṃ agārakaṃ oluggaviluggaṃ kākātidāyiṃ naparamarūpa’’nti vitthāro. Yadi appampi bhogaṃ pahāya pabbajituṃ dukkaraṃ, kasmā dāsavāre bhogaggahaṇaṃ na katanti āha <bold>‘‘dāsavāre panā’’</bold>tiādi. Yathā <pageBreak edition="Vipassana Research Institut" number="1.0206" /> ca dāsassa bhogāpi abhogā parāyattabhāvato, evaṃ ñātayo pīti dāsavāre ñātiparivaṭṭaggahaṇampi na katanti daṭṭhabbaṃ.</paragraph>
    <subhead line="84">Paṇītatarasāmaññaphalavaṇṇanā</subhead>
    <paragraph line="85" number="189"><bold>Evarūpāhī</bold>ti yathāvuttadāsakassakūpamāsadisāhi upamāhi sāmaññaphalaṃ dīpetuṃ pahoti bhagavā sakalampi rattindivaṃ tato bhiyyopi anantapaṭibhānatāya vicittanayadesanabhāvato. <bold>Tathāpī</bold>ti satipi desanāya uttaruttarādhikanānānayavicittabhāve.</paragraph>
    <paragraph line="86"><bold>Ekatthametaṃ</bold> padaṃ sādhusaddasseva ka-kārena vaḍḍhitvā vuttattā, teneva <bold>sādhuka</bold>-saddassa atthaṃ vadantena atthuddhāravasena <bold>sādhu</bold>-saddo udāhaṭo. <bold>Āyācane</bold>ti abhimukhayācane, abhipatthanāyanti attho <pageBreak edition="Pali Text Society" number="1.0302" />. <bold>Sampaṭicchane</bold>ti paṭiggaṇhane <pageBreak edition="Myanmar" number="1.0233" />. <bold>Sampahaṃsane</bold>ti saṃvijjamānaguṇavasena haṃsane tosane, udaggatākaraṇeti attho. <bold>Dhammarucī</bold>ti puññakāmo. <bold>Paññāṇavā</bold>ti paññavā. <bold>Addubbho</bold>ti adūsako, anupaghātakoti attho. <bold>Idhāpī</bold>ti imasmiṃ sāmaññaphalepi. <bold>Ayaṃ</bold> sādhu-saddo. <bold>Daḷhīkamme</bold>ti sakkacca kiriyāyaṃ. <bold>Āṇattiya</bold>nti āṇāpane. ‘‘Suṇohi sādhukaṃ manasi karohī’’ti hi vutte sādhuka-saddena savanamanasikārānaṃ sakkaccakiriyā viya tadāṇāpanampi jotitaṃ hoti, āyācanatthatā viya cassa āṇāpanatthatā veditabbā. <bold>Sundarepī</bold>ti sundaratthepi. Idāni yathāvuttena sādhuka-saddassa atthattayena pakāsitaṃ visesaṃ dassetuṃ <bold>‘‘daḷhīkammatthena hī’’</bold>tiādi vuttaṃ.</paragraph>
    <paragraph line="87"><bold>Manasi karohī</bold>ti ettha manasikāro na ārammaṇapaṭipādanalakkhaṇo, atha kho vīthipaṭipādanajavanapaṭipādanamanasikārapubbakaṃ citte ṭhapanalakkhaṇoti dassento <bold>‘‘āvajjā’’</bold>tiādimāha. <bold>Sotindriyavikkhepavāraṇaṃ</bold> savane niyojanavasena kiriyantarapaṭisedhanabhāvato, sotaṃ odahāti attho. <bold>Manindriyavikkhepavāraṇaṃ</bold> aññacintāpaṭisedhanato. <bold>Byañjanavipallāsaggāhavāraṇaṃ</bold> ‘‘sādhuka’’nti visesetvā vuttattā. Pacchimassa atthavipallāsaggāhavāraṇepi eseva nayo. <bold>Dhāraṇūpaparikkhādīsū</bold>ti <bold>ādi</bold>-saddena tulanatīraṇādike, diṭṭhiyā suppaṭividhe ca saṅgaṇhāti. <bold>Sabyañjano</bold>ti ettha yathādhippetamatthaṃ byañjayatīti byañjanaṃ, sabhāvanirutti. Saha byañjanenāti sabyañjano, byañjanasampannoti attho. <bold>Sāttho</bold>ti araṇīyato upagantabbato anudhātabbato attho, catupārisuddhisīlādiko <pageBreak edition="Pali Text Society" number="1.0303" />. Tena saha atthenāti sāttho, atthasampannoti attho. <bold>Dhammagambhīro</bold>tiādīsu <bold>dhammo</bold> nāma tanti. <bold>Desanā</bold><pageBreak edition="Vipassana Research Institut" number="1.0207" /> nāma tassā manasā vavatthāpitāya tantiyā desanā. <bold>Attho</bold> nāma tantiyā attho. <bold>Paṭivedho</bold> nāma tantiyā, tantiatthassa ca yathābhūtāvabodho. Yasmā cete dhammadesanā atthappaṭivedhā sasādīhi viya mahāsamuddo mandabuddhīhi dukkhogāhā, alabbhaneyyapatiṭṭhā ca, tasmā gambhīrā. Tena vuttaṃ <bold>‘‘yasmā ayaṃ dhammo…pe… sādhukaṃ manasi karohī’’</bold>ti. Ettha ca paṭivedhassa dukkarabhāvato dhammatthānaṃ, desanāñāṇassa dukkarabhāvato desanāya dukkhogāhatā, paṭivedhassa pana uppādetuṃ asakkuṇeyyatāya, ñāṇuppattiyā ca dukkarabhāvato dukkhogāhatā veditabbā. <bold>Desanaṃ</bold> nāma <pageBreak edition="Myanmar" number="1.0234" /> uddisanaṃ, tassa niddisanaṃ <bold>bhāsana</bold>nti idhādhippetanti āha <bold>‘‘vitthārato bhāsissāmī’’</bold>ti. Paribyattaṃ kathanañhi bhāsanaṃ, tenāha <bold>‘‘desessāmīti…pe… vitthāradīpana’’</bold>nti.</paragraph>
    <paragraph line="88">Yathāvuttamatthaṃ suttapadena samatthetuṃ <bold>‘‘tenāhā’’</bold>tiādi vuttaṃ. <bold>Sāḷikāyiva nigghoso</bold>ti sāḷikāya ālāpo viya madhuro kaṇṇasukho pemanīyo. <bold>Paṭibhāna</bold>nti saddo. <bold>Udīrayī</bold>ti uccārīyati, vuccati vā.</paragraph>
    <paragraph line="89"><bold>Evaṃ vutte ussāhajāto</bold>ti evaṃ ‘‘suṇohi sādhukaṃ manasi karohi bhāsissāmī’’ti vutte ‘‘na kira bhagavā saṅkhepeneva desessati, vitthārenapi bhāsissatī’’ti sañjātussāho haṭṭhatuṭṭho hutvā.</paragraph>
    <paragraph line="90" number="190"><bold>‘‘Idhā’’</bold>ti iminā vuccamānaṃ adhikaraṇaṃ tathāgatassa uppattiṭṭhānabhūtaṃ adhippetanti āha <bold>‘‘desāpadese nipāto’’</bold>ti. <bold>‘‘Svāya’’</bold>nti sāmaññato idhasaddamattaṃ gaṇhāti, na yathāvisesitabbaṃ idha-saddaṃ. Tathā hi vakkhati ‘‘katthaci padapūraṇamattamevā’’ti (dī. ni. aṭṭha. 1.190). <bold>Lokaṃ upādāya vuccati</bold> loka-saddena samānādhikaraṇabhāvena vuttattā <pageBreak edition="Pali Text Society" number="1.0304" />. Sesapadadvaye pana padantarasannidhānamattena taṃ taṃ upādāya vuttatā daṭṭhabbā. <bold>Idha tathāgato loke</bold>ti hi jātikhettaṃ, tatthāpi ayaṃ cakkavāḷo ‘‘loko’’ti adhippeto. <bold>Samaṇo</bold>ti sotāpanno. <bold>Dutiyo samaṇo</bold>ti sakadāgāmī. Vuttañhetaṃ ‘‘katamo ca bhikkhave samaṇo? Idha bhikkhave bhikkhu tiṇṇaṃ saṃyojanānaṃ parikkhayā sotāpanno hotī’’tiādi (a. ni. 4.241). ‘‘Katamo ca bhikkhave dutiyo samaṇo? Idha bhikkhave bhikkhu tiṇṇaṃ saṃyojanānaṃ parikkhayā rāgadosamohānaṃ tanuttā’’tiādi (a. ni. 4.241). <bold>Okāsa</bold>nti kañci padesaṃ. <bold>Idheva tiṭṭhamānassā</bold>ti imissā eva indasālaguhāyaṃ tiṭṭhamānassa.</paragraph>
    <paragraph line="91"><bold>Padapūraṇamattameva</bold><pageBreak edition="Vipassana Research Institut" number="1.0208" /> okāsāpadisanassāpi asambhavato atthantarassa abodhanato. Arahanti ādayo saddā vitthāritāti yojanā. Atthato vitthāraṇaṃ saddamukheneva hotīti saddaggahaṇaṃ. Yasmā. ‘‘Aparehipi aṭṭhahi kāraṇehi bhagavā tathāgato’’tiādinā udānaṭṭhakathādīsu, (udā. aṭṭha. 18; itivu. aṭṭha. 38) arahanti ādayo visuddhimaggaṭīkāyaṃ aparehi pakārehi vitthāritā <pageBreak edition="Myanmar" number="1.0235" />, tasmātesu vuttānayenapi so (visuddhi. ṭī. 1.129, 130) attho veditabbo. Tathāgatassa sattanikāyantogadhatāya ‘‘idha pana sattaloko adhippeto’’ti vatvā tatthāyaṃ yasmiṃ sattanikāye yasmiñca okāse uppajjati, taṃ dassetuṃ <bold>‘‘sattaloke uppajjamānopi cā’’</bold>tiādi vuttaṃ. <bold>‘‘Tathāgato na devaloke uppajjatī’’</bold>tiādīsu yaṃ vattabbaṃ, taṃ parato āgamissati. <bold>Sārappattā</bold>ti kulabhogissariyādivasena sārabhūtā. <bold>Brāhmaṇagahapatikā</bold>ti brahmāyupokkharasātiādibrāhmaṇā <pageBreak edition="Pali Text Society" number="1.0305" /> ceva anāthapiṇḍikādigahapatikā ca.</paragraph>
    <paragraph line="92"><bold>‘‘Sujātāyā’’</bold>tiādinā vuttesu catūsu vikappesu paṭhamo vikappo buddhabhāvāya āsannatarapaṭipattidassanavasena vutto. Āsannatarāya hi paṭipattiyā ṭhito ‘‘uppajjatīti’’ vuccati uppādassa ekantikattā, pageva paṭipattiyā matthake ṭhito. Dutiyo buddhabhāvāvahapabbajjato paṭṭhāya āsannapaṭipattidassanavasena, tatiyo buddhakaradhamma pāripūrito paṭṭhāya buddhabhāvāya paṭipattidassanavasena. Na hi mahāsattānaṃ uppatibhavūpapattito paṭṭhāya bodhisambhārasambharaṇaṃ nāma atthi. Catuttho buddhakaradhammasamārambhato paṭṭhāya. Bodhiyā niyatabhāvappattito pabhuti hi viññūhi ‘‘buddho uppajjatī’’ti vattuṃ sakkā uppādassa ekantikattā. Yathā pana sandanti nadiyoti sandanakiriyāya avicchedamupādāya vattamānappayogo, evaṃ uppādatthāya paṭipajjanakiriyāya avicchedamupādāya catūsu vikappesu ‘‘uppajjati nāmā’’ti vuttaṃ. <bold>Sabbapaṭhamaṃ uppannabhāva</bold>nti catūsu vikappesu sabbapaṭhamaṃ vuttaṃ tathāgatassa uppannatāsaṅkhātaṃ atthibhāvaṃ. Tenāha <bold>‘‘uppanno hotīti ayañhettha attho’’</bold>ti.</paragraph>
    <paragraph line="93"><bold>So bhagavā</bold>ti yo ‘‘tathāgato araha’’ntiādinā kittitaguṇo, so bhagavā. ‘‘Imaṃ loka’’nti nayidaṃ mahājanassa sammukhamattaṃ sandhāya vuttaṃ, atha kho anavasesaṃ pariyādāyāti dassetuṃ ‘‘sadevaka’’ntiādi vuttaṃ, tenāha <bold>‘‘idāni vattabbaṃ nidassetī’’</bold>ti. <bold>Pajātattā</bold>ti yathāsakaṃ kammakilesehi nibbattattā. <bold>Pañcakāmāvacaradevaggahaṇaṃ</bold> pārisesañāyena itaresaṃ padantarehi saṅgahitattā. Sadevakanti ca avayavena viggaho samudāyo samāsattho. <bold>Chaṭṭhakāmāvacaradevaggahaṇaṃ</bold> paccāsattiñāyena. Tattha hi so jāto, taṃnivāsī ca. <bold>Brahmakāyikādibrahmaggahaṇa</bold>nti etthāpi eseva <pageBreak edition="Pali Text Society" number="1.0306" /> nayo. <bold>Paccatthika</bold><pageBreak edition="Myanmar" number="1.0236" /><bold>…pe… samaṇabrāhmaṇaggahaṇa</bold>nti nidassanamattametaṃ apaccatthikānaṃ, asamitābāhitapāpānañca samaṇabrāhmaṇānaṃ sassamaṇabrāhmaṇīvacanena gahitattā. Kāmaṃ ‘‘sadevaka’’ntiādi <pageBreak edition="Vipassana Research Institut" number="1.0209" /> visesanānaṃ vasena sattavisayo lokasaddoti viññāyati tulyayogavisayattā tesaṃ, ‘‘salomako sapakkhako’’tiādīsu pana atulyayogepi ayaṃ samāso labbhatīti byabhicāradassanato pajāgahaṇanti āha <bold>‘‘pajāvacanena sattalokaggahaṇa’’</bold>nti.</paragraph>
    <paragraph line="94">Arūpino sattā attano āneñjavihārena viharantā dibbantīti devāti imaṃ nibbacanaṃ labhantīti āha <bold>‘‘sadevakaggahaṇena arūpāvacaraloko gahito’’</bold>ti. Tenāha ‘‘ākāsānañcāyatanūpagānaṃ devānaṃ sahabyata’’nti (a. ni. 3.117). <bold>Samārakaggahaṇena chakāmāvacaradevaloko gahito</bold> tassa savisesaṃ mārassa vase vattanato. <bold>Rūpī brahmaloko gahito</bold> arūpībrahmalokassa visuṃ gahitattā. <bold>Catuparisavasenā</bold>ti khattiyādicatuparisavasena, itarā pana catasso parisā samārakādiggahaṇena gahitā evāti. <bold>Avasesasabbasattaloko</bold> nāgagaruḷādibhedo.</paragraph>
    <paragraph line="95">Ettāvatā ca bhāgaso lokaṃ gahetvā yojanaṃ dassetvā idāni tena tena visesena abhāgaso lokaṃ gahetvā yojanaṃ dassetuṃ <bold>‘‘api cetthā’’</bold>tiādi vuttaṃ. Tattha <bold>ukkaṭṭhaparicchedato</bold>ti ukkaṃsagativijānanena. Pañcasu hi gatīsu devagatipariyāpannāva seṭṭhā, tatthāpi arūpino dūrasamussāritakilesadukkhatāya, santapaṇītaāneñjavihārasamaṅgitāya, atidīghāyukatāyāti evamādīhi visesehi ativiya ukkaṭṭhā. <bold>‘‘Brahmā mahānubhāvo’’</bold>tiādi dasasahassiyaṃ mahābrahmuno vasena vadati. ‘‘Ukkaṭṭhaparicchedato’’ti <pageBreak edition="Pali Text Society" number="1.0307" /> hi vuttaṃ. <bold>Anuttara</bold>nti seṭṭhaṃ nava lokuttaraṃ. <bold>Bhāvānukkamo</bold>ti bhāvavasena paresaṃ ajjhāsayavasena ‘‘sadevaka’’ntiādīnaṃ padānaṃ anukkamo.</paragraph>
    <paragraph line="96"><bold>Tīhākārehī</bold>ti devamārabrahmasahitatāsaṅkhātehi tīhi pakārehi. <bold>Tīsu padesū</bold>ti ‘‘sadevaka’’ntiādīsu tīsu padesu. <bold>Tena tenākārenā</bold>ti sadevakattādinā tena tena pakārena. Tedhātukameva pariyādinnanti porāṇā panāhūti yojanā.</paragraph>
    <paragraph line="97"><bold>Abhiññā</bold>ti <pageBreak edition="Myanmar" number="1.0237" /> ya-kāralopenāyaṃ niddeso, abhijānitvāti ayamettha atthoti āha <bold>‘‘abhiññāya adhikena ñāṇena ñatvā’’</bold>ti. <bold>Anumānādipaṭikkhepo</bold>ti anumānaupamānaatthāpattiādipaṭikkhepo ekappamāṇattā. Sabbattha appaṭihatañāṇacāratāya hi sabbapaccakkhā buddhā bhagavanto.</paragraph>
    <paragraph line="98"><bold>Anuttaraṃ</bold><pageBreak edition="Vipassana Research Institut" number="1.0210" /><bold>vivekasukha</bold>nti phalasamāpattisukhaṃ, tena ṭhitimissāpi [vīthimissāpi (sārattha. ṭī. 1.verañjakaṇḍavaṇṇanāyaṃ) dhitimissāpi (ka)] kadāci bhagavato dhammadesanā hotīti <bold>hitvāpī</bold>ti <bold>pi</bold>-saddaggahaṇaṃ. Bhagavā hi dhammaṃ desento yasmiṃ khaṇe parisā sādhukāraṃ vā deti, yathāsutaṃ vā dhammaṃ paccavekkhati, taṃ khaṇaṃ pubbabhāgena paricchinditvā phalasamāpattiṃ samāpajjati, yathāparicchedañca samāpattito vuṭṭhāya ṭhitaṭṭhānato paṭṭhāya dhammaṃ deseti. Ugghaṭitaññussa vasena <bold>appaṃ vā</bold> vipañcitaññussa, neyyassa vā vasena <bold>bahuṃ vā desento.</bold> Dhammassa kalyāṇatā niyyānikatāya, niyyānikatā ca sabbaso anavajjabhāvenevāti āha <bold>‘‘anavajjameva katvā’’</bold>ti. Desakāyattena āṇādividhinā abhisajjanaṃ pabodhanaṃ desanāti sā pariyattidhammavasena veditabbāti āha <bold>‘‘desanāya tāva catuppadikāyapi gāthāyā’’</bold>tiādi. Nidānanigamanānipi satthuno desanāya anuvidhānato tadantogadhāni evāti āha <bold>‘‘nidānamādi, idaṃ evocāti pariyosāna’’</bold>nti.</paragraph>
    <paragraph line="99">Sāsitabbapuggalagatena yathāparādhādisāsitabbabhāvena <pageBreak edition="Pali Text Society" number="1.0308" /> anusāsanaṃ tadaṅgavinayādivasena vinayanaṃ sāsananti taṃ paṭipattidhammavasena veditabbanti āha <bold>‘‘sīlasamādhivipassanā’’</bold>tiādi. <bold>Kusalānaṃ dhammāna</bold>nti anavajjadhammānaṃ sīlassa, samathavipassanānañca sīladiṭṭhīnaṃ ādibhāvo taṃ mūlakattā uttarimanussadhammānaṃ. Ariyamaggassa antadvayavigamena majjhimapaṭipadābhāvo viya, sammāpaṭipattiyā ārabbhanipphattīnaṃ vemajjhattāpi majjhabhāvoti vuttaṃ. <bold>‘‘Atthi bhikkhave…pe… majjhaṃ nāmā’’</bold>ti. <bold>Phalaṃ pariyosānaṃ nāma</bold> saupādisesatāvasena, <bold>nibbānaṃ pariyosānaṃ nāma</bold> anupādisesatāvasena. Idāni tesaṃ dvinnampi sāsanassa pariyosānataṃ āgamena dassetuṃ <bold>‘‘etadatthamida’’</bold>ntiādi āha. <bold>Idha desanāya ādimajjhapariyosānaṃ adhippetaṃ</bold> ‘‘sabyañjana’’ntiādi vacanato. Tasmiṃ tasmiṃ atthe katāvadhisaddappabandho gāthāvasena, suttavasena ca vavatthito pariyattidhammo, yo <pageBreak edition="Myanmar" number="1.0238" /> idha ‘‘desanā’’ti vutto, tassa pana attho visesato sīlādi evāti āha <bold>‘‘bhagavā hi dhammaṃ desento…pe… dassetī’’</bold>ti. Tattha <bold>sīlaṃ dassetvā</bold>ti <bold>sīla</bold>ggahaṇena sasambhāraṃ sīlaṃ gahitaṃ, tathā <bold>magga</bold>ggahaṇena sasambhāro maggoti tadubhayavasena anavasesato pariyatti atthaṃ pariyādiyati. <bold>Tenā</bold>ti sīlādidassanena. Atthavasena hi idha desanāya ādikalyāṇādibhāvo adhippeto. <bold>Kathikasaṇṭhitī</bold>ti kathikassa saṇṭhānaṃ kathanavasena samavaṭṭhānaṃ.</paragraph>
    <paragraph line="100"><bold>Na so sātthaṃ deseti</bold> niyyānatthavirahato tassā desanāya. <bold>Ekabyañjanādiyuttā vā</bold>ti sithilādibhedesu byañjanesu ekappakāremeva, dvipakāremeva vā byañjanena yuttā vā damiḷabhāsā viya <pageBreak edition="Vipassana Research Institut" number="1.0211" />. Vivaṭakaraṇatāya oṭṭhe aphusāpetvā uccāretabbato <bold>sabbaniroṭṭhabyañjanā vā</bold> kirātabhāsā <pageBreak edition="Pali Text Society" number="1.0309" /> viya. Sabbasseva [sabbattheva (sārattha. ṭī. 1.verañjakaṇḍavaṇṇanāyaṃ 1)] vissajjanīyayuttatāya <bold>sabbavissaṭṭhabyañjanā vā</bold> savarabhāsā [yavanabhāsā (sārattha. ṭī. 1.verañjakaṇḍavaṇṇanāyaṃ)] viya. Sabbasseva [sabbattheva (sārattha. ṭī. 1.verañjakaṇḍavaṇṇanāyaṃ)] sānusāratāya <bold>sabbaniggahitabyañjanā vā</bold> pārasikādimilakkhubhāsā viya. Sabbāpesā byañjanekadesavasena pavattiyā aparipuṇṇabyañjanāti katvā <bold>‘‘abyañjanā’’</bold>ti vuttā.</paragraph>
    <paragraph line="101">Ṭhānakaraṇāni sithilāni katvā uccāretabbaṃ akkharaṃ pañcasu vaggesu paṭhamatatiyanti evamādi <bold>sithilaṃ.</bold> Tāni asithilāni katvā uccāretabbaṃ akkharaṃ vaggesu dutiyacatutthanti evamādi <bold>dhanitaṃ.</bold> Dvimattakālaṃ <bold>dīghaṃ.</bold> Ekamattakālaṃ <bold>rassaṃ</bold> tadeva <bold>lahukaṃ.</bold> Lahukameva saṃyogaparaṃ, dīghañca <bold>garukaṃ.</bold> Ṭhānakaraṇāni niggahetvā uccāretabbaṃ <bold>niggahitaṃ.</bold> Parena sambandhaṃ katvā uccāretabbaṃ <bold>sambandhaṃ.</bold> Tathā nasambandhaṃ <bold>vavatthitaṃ.</bold> Ṭhānakaraṇāni nissaṭṭhāni katvā uccāretabbaṃ <bold>vimuttaṃ. Dasadhā</bold>ti evaṃ sithilādivasena byañjanabuddhiyā akkharuppādakacittassa sabbākārena <bold>pabhedo.</bold> Sabbāni hi akkharāni cittasamuṭṭhānāni yathādhippetatthaṃ byañjanato byañjanāni cāti.</paragraph>
    <paragraph line="102"><bold>Amakkhetvā</bold>ti amilecchetvā, avināsetvā, ahāpetvāti vā attho. Bhagavā yamatthaṃ ñāpetuṃ ekaṃ gāthaṃ, ekaṃ vākyaṃ vā deseti, tamatthaṃ tāya desanāya parimaṇḍalapadabyañjanāya eva desetīti āha <bold>‘‘paripuṇṇabyañjanameva katvā dhammaṃ desetī’’</bold>ti. Idha <bold>kevala</bold>saddo anavasesavācako, na avomissakādivācakoti āha <bold>‘‘sakalādhivacana’’</bold>nti. <bold>Paripuṇṇa</bold>nti sabbaso puṇṇaṃ, taṃ pana kenaci ūnaṃ, adhikaṃ vā na hotīti <pageBreak edition="Myanmar" number="1.0239" /><bold>‘‘anūnādhikavacana’’</bold>nti vuttaṃ. Tattha yadatthaṃ <pageBreak edition="Pali Text Society" number="1.0310" /> desito, tassa sādhakattā anūnatā veditabbā, tabbidhurassa pana asādhakattā anadhikatā. Sakalanti sabbabhāgavantaṃ. Paripuṇṇanti sabbaso paripuṇṇameva, tenāha <bold>‘‘ekadesanāpi aparipuṇṇā natthī’’</bold>ti. <bold>Aparisuddhā desanā hoti</bold> taṇhāya saṃkiliṭṭhattā. Lokāmisaṃ cīvarādayo paccayā tattha agadhitacittatāya <bold>lokāmisanirapekkho. Hitapharaṇenā</bold>ti hitūpasaṃhārena. <bold>Mettābhāvanāya</bold> karaṇabhūtāya <bold>muduhadayo. Ullumpanasabhāvasaṇṭhitenā</bold>ti sakalasaṃkilesato, vaṭṭadukkhato ca uddharaṇākārāvaṭṭhitena cittena, kāruṇādhippāyenāti attho.</paragraph>
    <paragraph line="103">‘‘Ito paṭṭhāya dassāmeva, evañca dassāmī’’ti samādātabbaṭṭhena <bold>vataṃ.</bold> Paṇḍitapaññattatāya <pageBreak edition="Vipassana Research Institut" number="1.0212" /> seṭṭhaṭṭhena brahmaṃ brahmānaṃ vā cariyanti <bold>brahmacariyaṃ</bold> dānaṃ. Macchariyalobhādiniggaṇhanena <bold>suciṇṇassa. Iddhī</bold>ti deviddhi. <bold>Jutī</bold>ti pabhā, ānubhāvo vā. <bold>Balavīriyūpapattī</bold>ti evaṃ mahatā balena ca vīriyena ca samannāgamo. <bold>Puñña</bold>nti puññaphalaṃ. <bold>Veyyāvaccaṃ brahmacariyaṃ</bold> seṭṭhā cariyāti katvā. Esa nayo sesepi.</paragraph>
    <paragraph line="104"><bold>Tasmā</bold>ti yasmā sikkhattayasaṅgahaṃ sakalaṃ sāsanaṃ idha ‘‘brahmacariya’’nti adhippetaṃ tasmā. ‘‘Brahmacariya’’nti iminā samānādhikaraṇāni sabbapadāni yojetvā atthaṃ dassento <bold>‘‘so dhammaṃ deseti…pe… pakāsetīti evamettha attho daṭṭhabbo’’</bold>ti āha.</paragraph>
    <paragraph line="105" number="191"><bold>Vuttappakārasampada</bold>nti yathāvuttaṃ ādikalyāṇatādiguṇasampadaṃ, dūrasamussāritamānasseva sāsane sammāpaṭipatti sambhavati, na mānajātikassāti āha <bold>‘‘nihatamānattā’’</bold>ti. <bold>Ussannattā</bold>ti bahulabhāvato. Bhogārogyādivatthukā madā suppaheyyā honti nimittassa anavatthānato, na tathā kulavijjāmadā, tasmā khattiyabrāhmaṇakulānaṃ pabbajitānampi <pageBreak edition="Pali Text Society" number="1.0311" /> jātivijjā nissāya mānajappanaṃ duppajahanti āha <bold>‘‘yebhuyyena hi…pe… mānaṃ karontī’’</bold>ti. <bold>Vijātitāyā</bold>ti nihīnajātitāya. <bold>Patiṭṭhātuṃ na sakkontī</bold>ti suvisuddhaṃ katvā sīlaṃ rakkhituṃ na sakkonti. Sīlavasena hi sāsane patiṭṭhā, <bold>patiṭṭhātu</bold>nti vā saccapaṭivedhena lokuttarāya patiṭṭhāya patiṭṭhātuṃ. Sā hi nippariyāyato sāsane patiṭṭhā nāma, yebhuyyena ca upanissayasampannā sujātā eva honti, na dujjātā.</paragraph>
    <paragraph line="106"><bold>Parisuddha</bold>nti <pageBreak edition="Myanmar" number="1.0240" /> rāgādīnaṃ accantameva pahānadīpanato nirupakkilesatāya sabbaso parisuddhaṃ. <bold>Saddhaṃ paṭilabhatī</bold>ti pothujjanikasaddhāvasena saddahati. Viññūjātikānañhi dhammasampattiggahaṇapubbikā saddhā siddhi dhammappamāṇadhammappasannabhāvato. ‘‘Sammāsambuddho vata so bhagavā, yo evaṃ svākkhātadhammo’’ti saddhaṃ paṭilabhati. <bold>Jāyampatikā</bold>ti gharaṇīpatikā. Kāmaṃ ‘‘jāyampatikā’’ti vutte gharasāmikagharasāminīvasena dvinnaṃyeva gahaṇaṃ viññāyati. Yassa pana purisassa anekā pajāpatiyo, tattha kiṃ vattabbaṃ, ekāyāpi saṃvāso sambādhoti dassanatthaṃ <bold>‘‘dve’’</bold>ti vuttaṃ. Rāgādinā sakiñcanaṭṭhena, khettavatthu ādinā sapalibodhaṭṭhena rāgarajādīnaṃ āgamanapathatāpi uṭṭhānaṭṭhānatā evāti dvepi vaṇṇanā ekatthā, byañjanameva nānaṃ. <bold>Alagganaṭṭhenā</bold>ti assajjanaṭṭhena appaṭibaddhabhāvena. Evaṃ akusalakusalappavattīnaṃ ṭhānabhāvena gharāvāsapabbajjānaṃ sambādhabbhokāsataṃ dassetvā idāni kusalappavattiyā eva aṭṭhānaṭṭhānabhāvena tesaṃ taṃ dassetuṃ <bold>‘‘apicā’’</bold>tiādi vuttaṃ.</paragraph>
    <paragraph line="107"><bold>Saṅkhepakathā</bold>ti <pageBreak edition="Vipassana Research Institut" number="1.0213" /> visuṃ visuṃ paduddhāraṃ akatvā samāsato atthavaṇṇanā. <bold>Ekampi divasa</bold>nti ekadivasamattampi. <bold>Akhaṇḍaṃ katvā</bold>ti dukkaṭamattassapi anāpajjanena akhaṇḍitaṃ katvā. <bold>Kilesamalena amalīna</bold>nti taṇhāsaṃkilesādinā asaṃkiliṭṭhaṃ katvā. Pariyodātaṭṭhena nimmalabhāvena saṅkhaṃ viya likhitaṃ dhotanti <bold>saṅkhalikhita</bold>nti <pageBreak edition="Pali Text Society" number="1.0312" /> āha <bold>‘‘dhotasaṅkhasappaṭibhāga’’</bold>nti. ‘‘Ajjhāvasatā’’ti padappayogena ‘‘agāra’’nti bhummatthe upayogavacananti āha <bold>‘‘agāramajjhe’’</bold>ti. Kasāyena rattāni vatthāni <bold>kāsāyānī</bold>ti āha <bold>‘‘kasāyarasapītatāyā’’</bold>ti. <bold>Paridahitvā</bold>ti nivāsetvā ceva pārupitvā ca. Agāravāso agāraṃ uttarapadalopena, tassa vaḍḍhiāvahaṃ <bold>agārassa hitaṃ.</bold></paragraph>
    <paragraph line="108" number="192"><bold>Bhogakkhandho</bold>ti bhogasamudāyo. <bold>Ābandhanaṭṭhenā</bold>ti ‘‘putto nattā’’tiādinā pemavasena saparicchedaṃ bandhanaṭṭhena. ‘‘Amhākamete’’ti ñāyantīti <bold>ñātī.</bold> Pitāmahapituputtādivasena parivattanaṭṭhena <bold>parivaṭṭo.</bold></paragraph>
    <paragraph line="109" number="193"><bold>Pātimokkhasaṃvarasaṃvuto</bold>ti pātimokkhasaṃvarena pihitakāyavacīdvāro, tathābhūto ca yasmā tena saṃvarena upeto nāma hoti <pageBreak edition="Myanmar" number="1.0241" />, tasmā vuttaṃ <bold>‘‘pātimokkhasaṃvarena samannāgato’’</bold>ti. <bold>‘‘Ācāragocarasampanno’’</bold>tiādi tasseva pātimokkhasaṃvarasamannāgamassa paccayadassanaṃ. <bold>Appamattakesū</bold>ti asañcicca āpannaanukhuddakesu ceva sahasā uppannaakusalacittuppādesu ca. <bold>Bhayadassāvī</bold>ti bhayadassanasīlo. <bold>Sammā ādiyitvā</bold>ti sakkaccaṃ yāvajīvaṃ avītikkamavasena ādiyitvā. <bold>Taṃ taṃ sikkhāpada</bold>nti taṃ taṃ sikkhākoṭṭhāsaṃ. <bold>Etthā</bold>ti etasmiṃ ‘‘pātimokkhasaṃvarasaṃvuto’’ti pāṭhe. <bold>Saṅkhepo</bold>ti saṅkhepavaṇṇanā. <bold>Vitthāro visuddhimagge</bold> (visuddhi. 1.14) <bold>vutto,</bold> tasmā so tattha, taṃsaṃvaṇṇanāya (visuddhi. ṭī. 1.14) ca vuttanayena veditabbo.</paragraph>
    <paragraph line="110"><bold>Ācāragocaraggahaṇenevā</bold>ti ‘‘ācāragocarasampanno’’ti vacaneneva. Tenāha <bold>‘‘kusale kāyakammavacīkamme gahitepī’’</bold>ti. Adhikavacanaṃ aññamatthaṃ bodhetīti katvā <bold>tassa</bold> ājīvapārisuddhisīlassa <bold>uppattidvāradassanatthaṃ…pe… kusalenāti vuttaṃ,</bold> sabbaso anesanappahānena anavajjenāti attho. Yasmā ‘‘katame <pageBreak edition="Pali Text Society" number="1.0313" /> ca thapati kusalā sīlā kusalaṃ kāyakammaṃ kusalaṃ vacīkamma’’nti (ma. ni. 2.265) sīlassa kusalakāyavacībhāvaṃ dassetvā ‘‘ājīvaparisuddhampi kho ahaṃ thapati sīlasmiṃ vadāmī’’ti (ma. ni. 2.265) evaṃ pavattāya muṇḍikasuttadesanāya ‘‘kāyakammavacīkammena samannāgato kusalena, parisuddhājīvo’’ti <pageBreak edition="Vipassana Research Institut" number="1.0214" /> ayaṃ desanā ekasaṅgahā aññadatthu saṃsandati sametīti dassento āha <bold>‘‘muṇḍikasuttavasena vā evaṃ vutta’’</bold>nti. <bold>Sīlasmiṃ vadāmī</bold>ti ‘‘sīla’’nti vadāmi, ‘‘sīlasmiṃ antogadhaṃ pariyāpanna’’nti vadāmīti vā attho. <bold>Pariyādānattha</bold>nti pariggahatthaṃ.</paragraph>
    <paragraph line="111"><bold> Tividhena sīlenā</bold>ti cūḷasīlaṃ majjhimasīlaṃ mahāsīlanti evaṃ tividhena sīlena. <bold>Manacchaṭṭhesu indriyesu,</bold> na kāyapañcamesu. Yathālābhayathābalayathāsāruppappakāravasena <bold>tividhena santosena.</bold></paragraph>
    <subhead line="112">Cūḷamajjhimamahāsīlavaṇṇanā</subhead>
    <paragraph line="113" number="194-211"> ‘‘Sīlasmi’’nti idaṃ niddhāraṇe bhummanti āha <bold>‘‘ekaṃ sīlaṃ hotīti attho’’</bold>ti. <bold>Ayameva attho</bold>ti paccattavacanattho eva. <bold>Brahmajāle</bold>ti brahmajālavaṇṇanāyaṃ (dī. ni. aṭṭha. 1.7).</paragraph>
    <paragraph line="114" number="212"> Attānuvādaparānuvādadaṇḍabhayādīni <pageBreak edition="Myanmar" number="1.0242" /><bold>asaṃvaramūlakāni. Sīlassāsaṃvarato</bold>ti sīlassa asaṃvaraṇato, sīlasaṃvarābhāvatoti attho. <bold>Bhaveyyā</bold>ti uppajjeyya. <bold>Yathāvidhānavihitenā</bold>ti yathāvidhānasampāditena. Avippaṭisārādinimittaṃ <pageBreak edition="Pali Text Society" number="1.0314" /> uppannacetasikasukhasamuṭṭhānehi paṇītarūpehi phuṭṭhasarīrassa uḷāraṃ kāyikaṃ sukhaṃ bhavatīti āha <bold>‘‘avippaṭisāra…pe… paṭisaṃvedetī’’</bold>ti.</paragraph>
    <subhead line="115">Indriyasaṃvarakathāvaṇṇanā</subhead>
    <paragraph line="116" number="213"> Viseso kammatthāpekkhatāya sāmaññassa na tehi paricattoti āha <bold>‘‘cakkhu-saddo katthaci buddhacakkhumhi vattatī’’</bold>ti. Vijjamānameva hi abhidheyye visesatthaṃ visesantaranivattanavasena visesasaddo vibhāveti, na avijjamānaṃ. Sesapadesupi eseva nayo. Aññehi asādhāraṇaṃ buddhānaṃyeva cakkhudassananti <bold>buddhacakkhu,</bold> āsayānusayañāṇaṃ, indriyaparopariyattañāṇañca. Samantato sabbaso dassanaṭṭhena <bold>samantacakkhu,</bold> sabbaññutaññāṇaṃ. <bold>Ariyamaggattayapaññā</bold>ti heṭṭhime ariyamaggattaye paññā. <bold>Idhā</bold>ti ‘‘cakkhunā rūpa’’nti imasmiṃ pāṭhe. <bold>Ayaṃ</bold> cakkhu-saddo <bold>pasāda…pe… vattati</bold> nissayavohāre nissitassa vattabbato yathā. ‘‘Mañcā ukkuṭṭhiṃ karontī’’ti. <bold>Asammissa</bold>nti kilesadukkhena avomissaṃ. Tenāha <bold>‘‘parisuddha’’</bold>nti <pageBreak edition="Vipassana Research Institut" number="1.0215" />. Sati hi suvisuddhe indriyasaṃvare, padhānabhūtapāpadhammavigamena adhicittānuyogo hatthagato evaṃ hotīti āha <bold>‘‘adhicittasukhaṃ paṭisaṃvedetī’’</bold>ti.</paragraph>
    <subhead line="117">Satisampajaññakathāvaṇṇanā</subhead>
    <paragraph line="118" number="214"> Samantato, pakaṭṭhaṃ vā savisesaṃ jānātīti sampajāno, sampajānassa bhāvo sampajaññaṃ, tathāpavattañāṇaṃ. Tassa vibhajanaṃ sampajaññabhājanīyaṃ, tasmiṃ <bold>sampajaññabhājanīyamhi.</bold> Abhikkamanaṃ <bold>abhikkanta</bold>nti āha <bold>‘‘abhikkantaṃ vuccati gamana’’</bold>nti. Tathā paṭikkamanaṃ <pageBreak edition="Pali Text Society" number="1.0315" /><bold>paṭikkanta</bold>nti āha <bold>‘‘paṭikkantaṃ nivattana’’</bold>nti. <bold>Nivattana</bold>nti ca nivattimattaṃ. Nivattitvā pana gamanaṃ gamanameva. <bold>Abhiharanto</bold>ti gamanavasena kāyaṃ upanento. Ṭhānanisajjāsayanesu yo gamanavidhuro kāyassa purato abhihāro, so <bold>abhikkamo,</bold> pacchato apaharaṇaṃ <bold>paṭikkamo</bold>ti dassento <bold>‘‘ṭhānepī’’</bold>tiādimāha. <bold>Āsanassā</bold>ti <pageBreak edition="Myanmar" number="1.0243" /> pīṭhakādiāsanassa. <bold>Purimaaṅgābhimukho</bold>ti aṭanikādipurimāvayavābhimukho. <bold>Saṃsaranto</bold>ti saṃsappanto. <bold>Paccāsaṃsaranto</bold>ti paṭiāsappanto. <bold>‘‘Eseva nayo’’</bold>ti iminā nipannasseva abhimukhasaṃsappanapaṭiāsappanāni nidasseti.</paragraph>
    <paragraph line="119">Sammā pajānanaṃ sampajānaṃ, tena attanā kātabbakiccassa karaṇasīlo <bold>sampajānakārī</bold>ti āha <bold>‘‘sampajaññena sabbakiccakārī’’</bold>ti. Sampajānasaddassa sampajaññapariyāyatā pubbe vuttā eva. <bold>Sampajaññaṃ karotevā</bold>ti abhikkantādīsu asammohaṃ uppādeti eva. Sampajaññassa vā kāro etassa atthīti <bold>sampajānakārī.</bold> Dhammato vaḍḍhisaṅkhātena saha atthena vattatīti sātthakaṃ, abhikkantādi. Sātthakassa sampajānanaṃ <bold>sātthakasampajaññaṃ.</bold> Sappāyassa attano hitassa sampajānanaṃ <bold>sappāyasampajaññaṃ.</bold> Abhikkamādīsu bhikkhācāragocare, aññatthāpi ca pavattesu avijahite kammaṭṭhānasaṅkhāte gocare sampajaññaṃ <bold>gocarasampajaññaṃ.</bold> Abhikkamādīsu asammuyhanameva sampajaññaṃ <bold>asammohasampajaññaṃ. Pariggahetvā</bold>ti tūletvā tīretvā paṭisaṅkhāyāti, attho. Saṅghadassaneneva uposathapavāraṇādiatthaṃ gamanaṃ saṅgahitaṃ. <bold>Asubhadassanādī</bold>ti <bold>ādi</bold>-saddena kasiṇaparikammādīnaṃ saṅgaho daṭṭhabbo <pageBreak edition="Pali Text Society" number="1.0316" />. Saṅkhepato vuttamatthaṃ vivarituṃ <bold>‘‘cetiyaṃ vā bodhiṃ vā disvāpi hī’’</bold>tiādi vuttaṃ. <bold>Arahattaṃ pāpuṇātī</bold>ti ukkaṭṭhaniddeso eso. Samathavipassanuppādanampi hi bhikkhuno vaḍḍhiyeva. <bold>Kecī</bold>ti abhayagirivāsino.</paragraph>
    <paragraph line="120"><bold>Tasmiṃ panā</bold>ti sātthakasampajaññavasena pariggahitaatthe. ‘‘Atthoti dhammato vaḍḍhī’’ti yaṃ sātthakanti <pageBreak edition="Vipassana Research Institut" number="1.0216" /> adhippetaṃ, taṃ sappāyaṃ evāti siyā kassaci āsaṅkāti tannivattanatthaṃ <bold>‘‘cetiyadassanaṃ tāvā’’</bold>tiādi āraddhaṃ. <bold>Cittakammarūpakāni viyā</bold>ti cittakammakatā paṭimāyo viya, yantapayogena vā vicittakammā paṭimāyo viya. <bold>Asamapekkhanaṃ</bold> gehassita aññāṇupekkhāvasena ārammaṇassa ayoniso gahaṇaṃ. Yaṃ sandhāya vuttaṃ. ‘‘Cakkhunā rūpaṃ disvā uppajjati upekkhā bālassa mūḷhassa puthujjanassā’’tiādi (ma. ni. 3.308). Hatthiādisammaddena <bold>jīvitantarāyo.</bold> Visabhāgarūpadassanādinā <bold>brahmacariyantarāyo.</bold></paragraph>
    <paragraph line="121"><bold>Pabbajitadivasato</bold><pageBreak edition="Myanmar" number="1.0244" /><bold>paṭṭhāya</bold> bhikkhūnaṃ anuvattanakathā āciṇṇā, ananuvattanakathā pana tassā dutiyā nāma hotīti āha <bold>‘‘dve kathā nāma na kathitapubbā’’</bold>ti. <bold>Eva</bold>nti ‘‘sace panā’’tiādikaṃ sabbampi vuttākāraṃ paccāmasati, na ‘‘purisassa mātugāmāsubha’’ntiādikaṃ vuccamānaṃ.</paragraph>
    <paragraph line="122">Yogakammassa pavattiṭṭhānatāya bhāvanāya ārammaṇaṃ ‘‘kammaṭṭhāna’’nti vuccatīti āha <bold>‘‘kammaṭṭhānasaṅkhātaṃ gocara’’</bold>nti. <bold>Uggahetvā</bold>ti yathā uggahanimittaṃ uppajjati, evaṃ uggahakosallassa sampādanavasena uggahetvā <pageBreak edition="Pali Text Society" number="1.0317" />.</paragraph>
    <paragraph line="123"><bold>Haratī</bold>ti kammaṭṭhānaṃ pavatteti, yāva piṇḍapātapaṭikkamā anuyuñjatīti attho. <bold>Na paccāharatī</bold>ti āhārūpayogato yāva divāṭhānupasaṅkamanā kammaṭṭhānaṃ na paṭineti. <bold>Sarīraparikamma</bold>nti mukhadhovanādisarīrapaṭijagganaṃ. <bold>Dve tayo pallaṅke</bold>ti dve tayo nisajjāvāre dve tīṇi uṇhāsanāni. Tenāha <bold>‘‘usumaṃ gāhāpento’’</bold>ti. <bold>Kammaṭṭhānasīsenevā</bold>ti kammaṭṭhānamukheneva kammaṭṭhānaṃ avijahanto eva, tena ‘‘pattopi acetano’’tiādinā (dī. ni. aṭṭha. 1.214) vakkhamānaṃ kammaṭṭhānaṃ, yathāparihariyamānaṃ vā avijahitvāti dasseti. <bold>Tathevā</bold>ti tikkhattumeva. Paribhogacetiyato sārīrikacetiyaṃ garutaranti katvā <bold>‘‘cetiyaṃ vanditvā’’</bold>ti pubbakālakiriyāya vasena vuttaṃ. Tathā hi aṭṭhakathāyaṃ ‘‘cetiyaṃ bādhayamānā bodhisākhā haritabbā’’ti vuttā. Buddhaguṇānussaraṇavaseneva bodhiyaṃ paṇipātakaraṇanti āha <bold>‘‘buddhassa bhagavato sammukhā viya nipaccakāraṃ dassetvā’’</bold>ti. <bold>Gāmasamīpe</bold>ti gāmassa upacāraṭṭhāne. <bold>Janasaṅgahattha</bold>nti ‘‘mayi akathente etesaṃ ko kathessatī’’ti dhammānuggahena janasaṅgahatthaṃ. <bold>Tasmā</bold>ti yasmā ‘‘dhammakathā nāma kathetabbā evā’’ti aṭṭhakathācariyā vadanti, yasmā ca dhammakathā kammaṭṭhānavinimuttā nāma natthi, tasmā. <bold>Kammaṭṭhānasīsenevā</bold>ti attanā parihariyamānaṃ kammaṭṭhānaṃ avijahanto <pageBreak edition="Vipassana Research Institut" number="1.0217" /> tadanuguṇaṃyeva dhammakathaṃ kathetvā. <bold>Anumodanaṃ vatvā</bold>ti etthāpi ‘‘kammaṭṭhānasīsenevā’’ti ānetvā sambandhitabbaṃ.</paragraph>
    <paragraph line="124"><bold>Sampattaparicchedenevā</bold>ti ‘‘paricito aparicito’’tiādi vibhāgaṃ akatvā sampattakoṭiyā eva, samāgamamattenevāti attho. <bold>Bhaye</bold>ti paracakkādibhaye.</paragraph>
    <paragraph line="125"><bold>‘‘Kammajatejo’’</bold>ti <pageBreak edition="Myanmar" number="1.0245" /><pageBreak edition="Pali Text Society" number="1.0318" /> gahaṇiṃ sandhāyāha. <bold>Kammaṭṭhānaṃ vīthiṃ nārohati</bold> khudāparissamena kilantakāyattā samādhānābhāvato. <bold>Avasesaṭṭhāne</bold>ti yāguyā aggahitaṭṭhāne. <bold>Poṅkhānupoṅkha</bold>nti kammaṭṭhānupaṭṭhānassa avicchedadassanametaṃ, yathā poṅkhānupoṅkhaṃ pavattāya sarapaṭipātiyā anavicchedo, evametassapīti.</paragraph>
    <paragraph line="126"><bold>Nikkhittadhuro</bold> bhāvanānuyoge. Vattapaṭipattiyā apūraṇena <bold>sabbavattāni bhinditvā.</bold> ‘‘Kāmesu avītarāgo hoti, kāye avītarāgo, rūpe avītarāgo, yāvadatthaṃ udarāvadehakaṃ bhuñjitvā seyyasukhaṃ passasukhaṃ middhasukhaṃ anuyutto viharati, aññataraṃ devanikāyaṃ paṇidhāya brahmacariyaṃ caratī’’ti (dī. ni. 3.320; ma. ni. 1.186) evaṃ vutta<bold>pañcavidhacetokhilavinibandhacitto. Caritvā</bold>ti pavattitvā.</paragraph>
    <paragraph line="127"><bold>Gatapaccāgatikavattavasenā</bold>ti bhāvanāsahitaṃyeva bhikkhāya gatapaccāgataṃ gamanapaccāgamanaṃ etassa atthīti gatapaccāgatikaṃ, tadeva vattaṃ, tassa vasena. <bold>Attakāmā</bold>ti attano hitasukhaṃ icchantā, dhammacchandavantoti attho. Dhammo hi hitaṃ tannimittakañca sukhanti. Atha vā viññūnaṃ nibbisesattā, attabhāvapariyāpannattā ca attā nāma dhammo, taṃ kāmenti icchantīti <bold>attakāmā.</bold></paragraph>
    <paragraph line="128"><bold>Usabhaṃ</bold> nāma vīsati yaṭṭhiyo. <bold>Tāya saññāyā</bold>ti tāya pāsāṇasaññāya, ettakaṃ ṭhānaṃ āgatāti jānantāti adhippāyo. <bold>Soyeva nayo</bold>ti ‘‘ayaṃ bhikkhū’’tiādiko yo ṭhāne vutto, so eva nisajjāyapi nayo. Pacchato āgacchantānaṃ chinnabhattabhāvabhayenapi yonisomanasikāraṃ paribrūheti. <bold>Maddantā</bold>ti <pageBreak edition="Pali Text Society" number="1.0319" /> dhaññakaraṇaṭṭhāne sālisīsāni maddantā.</paragraph>
    <paragraph line="129"><bold>Mahāpadhānaṃ pūjessāmī</bold>ti amhākaṃ atthāya lokanāthena chavassāni kataṃ dukkaracariyamevāhaṃ yathāsatti pūjessāmīti. Paṭipattipūjā hi satthupūjā, na āmisapūjāti. <bold>‘‘Ṭhānacaṅkamamevā’’</bold>ti <pageBreak edition="Vipassana Research Institut" number="1.0218" /> adhiṭṭhātabbairiyāpathavasena vuttaṃ, na bhojanādikālesu avassaṃ kattabbanisajjāya paṭikkhepavasena.</paragraph>
    <paragraph line="130">Vīthiṃ otaritvā ito cito ca anoloketvā paṭhamameva vīthiyo sallakkhetabbāti āha <bold>‘‘vīthiyo sallakkhetvā’’</bold>ti. Yaṃ sandhāya vuccati <pageBreak edition="Myanmar" number="1.0246" /> ‘‘pāsādikena abhikkantenā’’ti, taṃ dassetuṃ ‘‘tattha cā’’tiādi vuttaṃ. <bold>‘‘Āhāre paṭikkūlasaññaṃ upaṭṭhapetvā’’</bold>tiādīsu yaṃ vattabbaṃ, taṃ parato āgamissati. <bold>Aṭṭhaṅgasamannāgata</bold>nti ‘‘yāvadeva imassa kāyassa ṭhitiyā’’tiādinā (ma. ni. 1.23; a. ni. 6.58; mahāni. 206) vuttehi aṭṭhahi aṅgehi samannāgataṃ katvā. <bold>‘‘Neva davāyā’’</bold>tiādi paṭikkhepadassanaṃ.</paragraph>
    <paragraph line="131"><bold>Paccekabodhiṃ sacchikaroti,</bold> yadi upanissayasampanno hotīti sambandho. Evaṃ sabbattha ito paresupi. Tattha paccekabodhiyā upanissayasampadā kappānaṃ dve asaṅkhyeyyāni, satasahassañca tajjāpuññañāṇasambharaṇaṃ. Sāvakabodhiyā aggasāvakānaṃ asaṅkhyeyyaṃ, kappasatasahassañca, mahāsāvakānaṃ (theragā. aṭṭha. 2.1288) satasahassameva tajjāpuññañāṇasambharaṇaṃ. Itaresaṃ atītāsu jātīsu vivaṭṭasannissayavasena nibbattitaṃ nibbedhabhāgiyaṃ kusalaṃ. <bold>Bāhiyo dārucīriyo</bold>ti bāhiyavisaye sañjātasaṃvaḍḍhatāya bāhiyo, dārucīrapariharaṇena dārucīriyoti ca samaññāto. So hi āyasmā ‘‘tasmātiha <pageBreak edition="Pali Text Society" number="1.0320" /> te, bāhiya, evaṃ sikkhitabbaṃ ‘diṭṭhe diṭṭhamattaṃ bhavissati, sute, mute, viññāte viññātamattaṃ bhavissatī’ti, evañhi te bāhiya sikkhitabbaṃ. Yato kho te bāhiya diṭṭhe diṭṭhamattaṃ bhavissati, sute, mute, viññāte viññātamattaṃ bhavissati, tato tvaṃ, bāhiya, na tena. Yato tvaṃ, bāhiya, na tena, tato tvaṃ, bāhiya, na tattha. Yato tvaṃ, bāhiya, na tattha, tato tvaṃ, bāhiya, nevidha na huraṃ na ubhayamantarena. Esevanto dukkhassā’’ti (udā. 10) ettakāya desanāya arahattaṃ sacchākāsi. Evaṃ sāriputtattherādīnaṃ mahāpaññatādidīpanāni suttapadāni vitthārato veditabbāni.</paragraph>
    <paragraph line="132"><bold>Ta</bold>nti asammuyhanaṃ <bold>eva</bold>nti idāni vuccamānamākāreneva veditabbaṃ. <bold>‘‘Attā abhikkamatī’’</bold>ti iminā andhaputhujjanassa diṭṭhigāhavasena abhikkame sammuyhanaṃ dasseti, <bold>‘‘ahaṃ abhikkamāmī’’</bold>ti pana iminā mānagāhavasena. Tadubhayaṃ pana taṇhāya vinā na hotīti taṇhagāhavasenapi sammuyhanaṃ dassitameva hoti. ‘‘Tathā asammuyhanto’’ti vatvā taṃ asammuyhanaṃ yena ghanavinibbhogena hoti, taṃ dassento <bold>‘‘abhikkamāmī’’</bold>tiādimāha. Tattha <pageBreak edition="Myanmar" number="1.0247" /> yasmā <pageBreak edition="Vipassana Research Institut" number="1.0219" /> vāyodhātuyā anugatā tejodhātu uddharaṇassa paccayo. Uddharaṇagatikā hi tejodhātūti. Uddharaṇe vāyodhātuyā tassā anugatabhāvo, tasmā imāsaṃ dvinnamettha sāmatthiyato adhimattatā, itarāsañca omattatāti dassento <bold>‘‘ekekapāduddharaṇe…pe… balavatiyo</bold>ti āha. Yasmā pana tejodhātuyā anugatā vāyodhātu atiharaṇavītiharaṇānaṃ paccayo. Tiriyagatikāya hi vāyodhātuyā atiharaṇavītiharaṇesu sātisayo byāpāroti. Tejodhātuyā tassā anugatabhāvo, tasmā imāsaṃ dvinnamettha sāmatthiyato adhimattatā, itarāsañca omattatāti dassento <pageBreak edition="Pali Text Society" number="1.0321" /><bold>‘‘tathā atiharaṇavītiharaṇesū’’</bold>ti āha. Satipi anugamakaanugantabbatāvisese tejodhātuvāyodhātubhāvamattaṃ sandhāya <bold>tathā</bold>-saddaggahaṇaṃ,. Tattha akkantaṭṭhānato pādassa ukkhipanaṃ <bold>uddharaṇaṃ.</bold> Ṭhitaṭṭhānaṃ atikkamitvā purato haraṇaṃ <bold>atiharaṇaṃ,</bold> khāṇuādipariharaṇatthaṃ, patiṭṭhitapādaghaṭṭanapariharaṇatthaṃ vā passena haraṇaṃ <bold>vītiharaṇaṃ.</bold> Yāva patiṭṭhitapādo, tāva āharaṇaṃ <bold>atiharaṇaṃ,</bold> tato paraṃ haraṇaṃ <bold>vītiharaṇa</bold>nti ayaṃ vā etesaṃ viseso.</paragraph>
    <paragraph line="133">Yasmā pathavīdhātuyā anugatā āpodhātu vossajjanassa paccayo. Garutarasabhāvā hi āpodhātūti. Vossajjane pathavīdhātuyā tassā anugatabhāvo, tasmā tāsaṃ dvinnamettha sāmatthiyato adhimattatā, itarāsañca omattatāti dassento āha <bold>‘‘vossajjane…pe… balavatiyo’’</bold>ti. Yasmā pana āpodhātuyā anugatā pathavīdhātu sannikkhepanassa paccayo, patiṭṭhābhāve viya patiṭṭhāpanepi tassā sātisayakiccattā āpodhātuyā tassā anugatabhāvo, tathā ghaṭṭanakiriyāya pathavīdhātuyā vasena sannirujjhanassa sijjhanato tatthāpi pathavīdhātuyā āpodhātuanugatabhāvo, tasmā vuttaṃ <bold>‘‘tathā sannikkhepanasannirujjhanesū’’</bold>ti.</paragraph>
    <paragraph line="134"><bold>Tatthā</bold>ti tasmiṃ abhikkamane, tesu vā vuttesu uddaraṇādīsu koṭṭhāsesu. <bold>Uddharaṇe</bold>ti uddharaṇakkhaṇe. <bold>Rūpārūpadhammā</bold>ti uddharaṇākārena pavattā rūpadhammā, taṃsamuṭṭhāpakā arūpadhammā ca. <bold>Atiharaṇaṃ</bold><pageBreak edition="Myanmar" number="1.0248" /><bold>na pāpuṇanti</bold> khaṇamattāvaṭṭhānato. <bold>Tattha tatthevā</bold>ti yattha yattha uppannā, tattha tattheva. Na hi dhammānaṃ desantarasaṅkamanaṃ atthi. <bold>‘‘Pabbaṃ pabba’’</bold>tiādi uddharaṇādikoṭṭhāse sandhāya sabhāgasantativasena vuttanti veditabbaṃ. Atiittaro hi rūpadhammānampi <pageBreak edition="Pali Text Society" number="1.0322" /> pavattikkhaṇo, gamanassādīnaṃ, devaputtānaṃ heṭṭhupariyena paṭimukhaṃ dhāvantānaṃ sirasi pāde ca bandhakhuradhārā samāgamatopi sīghataro. Yathā tilānaṃ bhajjiyamānānaṃ paṭapaṭāyanena bhedo lakkhīyati, evaṃ saṅkhatadhammānaṃ uppādenāti dassanatthaṃ <bold>‘‘paṭapaṭāyantā’’</bold>ti vuttaṃ. Uppannā hi ekantato bhijjantīti. <bold>‘‘Saddhiṃ rūpenā’’</bold>ti idaṃ tassa tassa cittassa nirodhena saddhiṃ nirujjhanakarūpadhammānaṃ vasena vuttaṃ, yaṃ tato sattarasamacittassa uppādakkhaṇe uppannaṃ. Aññathā yadi <pageBreak edition="Vipassana Research Institut" number="1.0220" /> rūpārūpadhammā samānakkhaṇā siyuṃ, ‘‘rūpaṃ garupariṇāmaṃ dandhanirodha’’ntiādivacanehi virodho siyā, tathā ‘‘nāhaṃ bhikkhave aññaṃ ekadhammampi samanupassāmi, yaṃ evaṃ lahuparivattaṃ, yathayidaṃ citta’’nti (a. ni. 1.48) evaṃ ādipāḷiyā. Cittacetasikā hi sārammaṇasabhāvā yathābalaṃ attano ārammaṇapaccayabhūtamatthaṃ vibhāvento eva uppajjantīti tesaṃ taṃsabhāvanipphattianantaraṃ nirodho. Rūpadhammā pana anārammaṇā pakāsetabbā, evaṃ tesaṃ pakāsetabbabhāvanipphatti soḷasahi cittehi hotīti taṅkhaṇāyukatā tesaṃ icchitā, lahuviññāṇavisayasaṅgatimattappaccayatāya tiṇṇaṃ khandhānaṃ, visayasaṅgatimattatāya ca viññāṇassa lahuparivattitā, dandhamahābhūtappaccayatāya rūpadhammānaṃ dandhaparivattitā. Nānādhātuyā yathābhūtañāṇaṃ kho pana tathāgatasseva, tena ca purejātapaccayo rūpadhammova vutto, pacchājātapaccayo ca tathevāti rūpārūpadhammānaṃ samānakkhaṇatā na yujjateva. Tasmā vuttanayenevettha attho veditabbo.</paragraph>
    <paragraph line="135"><bold>Aññaṃ</bold><pageBreak edition="Pali Text Society" number="1.0323" /><bold>uppajjate cittaṃ, aññaṃ cittaṃ nirujjhatī</bold>ti yaṃ purimuppannaṃ cittaṃ, taṃ aññaṃ, taṃ pana nirujjhantaṃ aparassa anantarādipaccayabhāveneva nirujjhatīti tathāladdhapaccayaṃ aññaṃ uppajjate cittaṃ. Yadi evaṃ tesaṃ antaro labbheyyāti? Noti āha <bold>‘‘avīci manuppabandho’’</bold>ti, yathā vīci antaro na labbhati, ‘‘tadeveta’’nti avisesavidū maññanti, evaṃ anu anu pabandho cittasantāno rūpasantāno ca <bold>nadīsotova</bold> nadiyaṃ udakappavāho viya <bold>vattati.</bold></paragraph>
    <paragraph line="136">Abhimukhaṃ <pageBreak edition="Myanmar" number="1.0249" /> lokitaṃ ālokitanti āha <bold>‘‘purato pekkhana’’</bold>nti. Yasmā yaṃdisābhimukho gacchati, tiṭṭhati, nisīdati vā tadabhimukhaṃ pekkhanaṃ ālokitaṃ, tasmā tadanugatavidisālokanaṃ vilokitanti āha <bold>‘‘vilokitaṃ nāma anudisāpekkhana’’</bold>nti. Sammajjanaparibhaṇḍādikaraṇe olokitassa, ullokaharaṇādīsu ullokitassa, pacchato āgacchantaparissayassa parivajjanādīsu apalokitassa siyā sambhavoti āha <bold>‘‘iminā vā mukhena sabbānipi tāni gahitānevā’’</bold>ti.</paragraph>
    <paragraph line="137"><bold>Kāyasakkhi</bold>nti kāyena sacchikatavantaṃ, paccakkhakārinanti attho. So hi āyasmā vipassanākāle ‘‘yamevāhaṃ indriyesu aguttadvārataṃ nissāya sāsane anabhiratiādivippakāraṃ patto, tameva suṭṭhu niggahessāmī’’ti ussāhajāto balavahirottappo, tattha ca katādhikārattā indriyasaṃvare ukkaṃsapāramippatto, teneva naṃ satthā ‘‘etadaggaṃ bhikkhave mama sāvakānaṃ bhikkhūnaṃ indriyesu guttadvārānaṃ, yadidaṃ nando’’ti (a. ni. 1.235) etadagge ṭhapesi.</paragraph>
    <paragraph line="138">Sātthakatā <pageBreak edition="Vipassana Research Institut" number="1.0221" /> ca sappāyatā ca veditabbā ālokitavilokitassāti ānetvā sambandho. <bold>Tasmā</bold>ti kammaṭṭhānāvijahanasseva gocarasampajaññabhāvatoti vuttamevatthaṃ hetubhāvena paccāmasati. <bold>Attano</bold><pageBreak edition="Pali Text Society" number="1.0324" /><bold>kammaṭṭhānavaseneva ālokanavilokanaṃ kātabbaṃ,</bold> khandhādikammaṭṭhānā añño upāyo na gavesitabboti adhippāyo. Ālokitādisamaññāpi yasmā dhammamattasseva pavattiviseso, tasmā tassa yāthāvato pajānanaṃ asammohasampajaññanti dassetuṃ <bold>‘‘abbhantare’’</bold>tiādi vuttaṃ. <bold>Cittakiriyavāyodhātuvipphāravasenā</bold>ti kiriyamayacittasamuṭṭhānāya vāyodhātuyā calanākārappavattivasena. <bold>Adho sīdatī</bold>ti adho gacchati. <bold>Uddhaṃ laṅghetī</bold>ti laṅghaṃ viya upari gacchati.</paragraph>
    <paragraph line="139"><bold>Aṅgakiccaṃ sādhayamāna</bold>nti padhānabhūtaaṅgakiccaṃ nipphādentaṃ hutvāti attho. <bold>‘‘Paṭhamajavanepi…pe… na hotī’’</bold>ti idaṃ pañcadvāravīthiyaṃ ‘‘itthī puriso’’ti rajjanādīnaṃ abhāvaṃ sandhāya vuttaṃ. Tattha hi āvajjana voṭṭhabbapanānaṃ ayoniso āvajjanavoṭṭhabbanavasena iṭṭhe itthirūpādimhi lobhamattaṃ, aniṭṭhe <pageBreak edition="Myanmar" number="1.0250" /> ca paṭighamattaṃ uppajjati, manodvāre pana ‘‘itthī puriso’’ti rajjanādi hoti. Tassa pañcadvārajavanaṃ mūlaṃ, yathāvuttaṃ vā sabbaṃ bhavaṅgādi. Evaṃ manodvārajavanassa mūlavasena mūlapariññā vuttā. Āgantukatāvakālikatā pana pañcadvārajavanasseva apubbabhāvavasena, ittarabhāvavasena ca vuttā. <bold>‘‘Heṭṭhupariyavasena bhijjitvā patitesū’’</bold>ti heṭṭhimassa uparimassa ca aparāparaṃ bhaṅgappattimāha.</paragraph>
    <paragraph line="140"><bold>Ta</bold>nti javanaṃ, tassa ayuttanti sambandho. <bold>Āgantuko</bold> abbhāgato.</paragraph>
    <paragraph line="141">Udayabbayaparicchinno tāvatako kālo etesanti <bold>tāvakālikāni.</bold></paragraph>
    <paragraph line="142"><bold>Etaṃ</bold> asammohasampajaññaṃ. <bold>Samavāye</bold>ti sāmaggiyaṃ <pageBreak edition="Pali Text Society" number="1.0325" />. <bold>Tatthā</bold>ti pañcakkhandhavasena ālokanavilokane paññāyamāne tabbinimutto <bold>ko eko āloketi, ko viloketi.</bold></paragraph>
    <paragraph line="143"><bold>‘‘Upanissayapaccayo’’</bold>ti idaṃ suttantanayena pariyāyato vuttaṃ. <bold>Sahajātapaccayo</bold>ti nidassanamattametaṃ aññamaññasampayuttaatthiavigatādipaccayānampi labbhanato.</paragraph>
    <paragraph line="144"><bold>Kāle</bold> samañchituṃ yuttakāle <bold>samañchantassa.</bold> Tathā <bold>pasārentassā</bold>ti etthāpi. <bold>Maṇisappo</bold> nāma ekā sappajātīti vadanti. <bold>Laḷana</bold>nti kampanaṃ, līḷākaraṇaṃ vā.</paragraph>
    <paragraph line="145"><bold>Uṇhapakatiko</bold><pageBreak edition="Vipassana Research Institut" number="1.0222" /> pariḷāhabahulakāyo. Sīlavidūsanena ahitāvahattā <bold>micchājīvavasena uppannaṃ asappāyaṃ. ‘‘Cīvarampi acetana’’</bold>ntiādinā cīvarassa viya kāyopi acetanoti kāyassa attasuññatāvibhāvanena ‘‘abbhantare’’tiādinā vuttamevatthaṃ paridīpento itarītarasantosassa kāraṇaṃ dasseti, tenāha <bold>‘‘tasmā’’</bold>tiādi.</paragraph>
    <paragraph line="146"><bold>Catupañcagaṇṭhikāhato</bold>ti āhatacatupañcagaṇṭhiko, catupañcagaṇṭhikāhi vā āhato tathā.</paragraph>
    <paragraph line="147"><bold>Aṭṭhavidhopi</bold><pageBreak edition="Myanmar" number="1.0251" /><bold>attho</bold>ti aṭṭhavidhopi payojanaviseso mahāsivattheravādavasena ‘‘imassa kāyassa ṭhitiyā’’tiādinā (ma. ni. 1.23, 422; ma. ni. 2.387; a. ni. 2.341; 8.9; dha. sa. 1355; vibha. 518; mahāni. 206) nayena vutto daṭṭhabbo. Imasmiṃ pakkhe <bold>‘‘neva davāyātiādinā</bold> (ma. ni. 1.23, 422; ma. ni. 2.387; a. ni. 8.9; dha. sa. 1355; vibha. 518; mahāni. 206) <bold>nayenā’’</bold>ti pana paṭikkhepaṅgadassanamukhena desanāya āgatattā vuttanti daṭṭhabbaṃ.</paragraph>
    <paragraph line="148">Pathavisandhārakajalassa taṃsandhārakavāyunā viya paribhuttassa āhārassa vāyodhātuyāva āsaye avaṭṭhānanti āha <bold>‘‘vāyodhātuvaseneva tiṭṭhatī’’</bold>ti. <bold>Atiharatī</bold>ti yāva mukhā abhiharati. <bold>Vītiharatī</bold>ti tato kucchiyaṃ vīmissaṃ karonto <pageBreak edition="Pali Text Society" number="1.0326" /> harati. <bold>Atiharatī</bold>ti vā mukhadvāraṃ atikkāmento harati. <bold>Vītiharatī</bold>ti kucchigataṃ passato harati, <bold>parivattetī</bold>ti aparāparaṃ cāreti. Ettha ca āhārassa dhāraṇaparivattanasañcuṇṇanavisosanāni pathavīdhātusahitā eva vāyodhātu karoti, na kevalāti tāni pathavīdhātuyāpi kiccabhāvena vuttāni. <bold>Allattañca anupāletī</bold>ti yathā vāyodhātu ādīhi aññehi visosanaṃ na hoti, tathā allattañca anupāleti. <bold>Tejodhātū</bold>ti gahaṇīsaṅkhātā tejodhātu. Sā hi antopaviṭṭhaṃ āhāraṃ paripāceti. <bold>Añjaso hotī</bold>ti āhārassa pavesanādīnaṃ maggo hoti. <bold>Ābhujatī</bold>ti pariyesanavasena, ajjhoharaṇajiṇṇājiṇṇatādipaṭisaṃvedanavasena ca āvajjeti, vijānātīti attho. Taṃtaṃvijānanassa paccayabhūtoyeva hi payogo ‘‘sammāpayogo’’ti vutto. Yena hi payogena pariyesanādi nipphajjati, so tabbisayavijānanampi nipphādeti nāma tadavinābhāvato. Atha vā <bold>sammāpayogaṃ</bold> sammāpaṭipatti <bold>manvāya</bold> āgamma <bold>ābhujati</bold> samannāharati. Ābhogapubbako hi sabbopi viññāṇabyāpāroti tathā vuttaṃ.</paragraph>
    <paragraph line="149"><bold>Gamanato</bold>ti bhikkhācāravasena gocaragāmaṃ uddissa gamanato. <bold>Pariyesanato</bold>ti gocaragāme bhikkhatthaṃ <pageBreak edition="Vipassana Research Institut" number="1.0223" /> āhiṇḍanato. <bold>Paribhogato</bold>ti āhārassa paribhuñjanato. <bold>Āsayato</bold>ti pittādiāsayato. Āsayati ettha ekajjhaṃ pavattamānopi kammaphalavavatthito hutvā mariyādavasena aññamaññaṃ asaṅkarato sayati tiṭṭhati pavattatīti <bold>āsayo</bold><pageBreak edition="Myanmar" number="1.0252" />, āmāsayassa upari tiṭṭhanako pittādiko. Mariyādattho hi ayamākāro. <bold>Nidhāna</bold>nti yathābhutto āhāro <pageBreak edition="Pali Text Society" number="1.0327" /> nicito hutvā tiṭṭhati etthāti nidhānaṃ, āmāsayo. Tato <bold>nidhānato. Aparipakkato</bold>ti gahaṇīsaṅkhātena kammajatejena avipakkato. <bold>Paripakkato</bold>ti yathābhuttassa āhārasa vipakkabhāvato. <bold>Phalato</bold>ti nipphattito. <bold>Nissandato</bold>ti ito cito ca nissandanato. <bold>Sammakkhanato</bold>ti sabbaso makkhanato. Ayamettha saṅkhepo, vitthāro pana visuddhimaggasaṃvaṇṇanāya (visuddhi. ṭī. 1.294) gahetabbo.</paragraph>
    <paragraph line="150"><bold>Sarīrato sedā muccantī</bold>ti vegasaṃdhāraṇena uppannapariḷāhato sarīrato sedā muccanti. <bold>Aññe ca rogā</bold> kaṇṇasūlabhagandarādayo. <bold>Aṭṭhāne</bold>ti manussāmanussapariggahite ayuttaṭṭhāne khettadevāyatanādike. Kuddhā hi amanussā, manussāpi vā jīvitakkhayaṃ pāpenti. Nissaṭṭhattā <bold>neva attano,</bold> kassaci anissajjitattā, jigucchanīyattā ca <bold>na parassa. Udakatumbato</bold>ti veḷunāḷiādiudakabhājanato. <bold>Ta</bold>nti chaḍḍitaudakaṃ.</paragraph>
    <paragraph line="151"><bold>Addhānairiyāpathā</bold> ciratarappavattikā dīghakālikā iriyāpathā. <bold>Majjhimā</bold> bhikkhācaraṇādivasena pavattā. <bold>Cuṇṇiyairiyāpathā</bold> vihāre, aññatthāpi ito cito ca parivattanādivasena pavattāti vadanti. ‘‘Gateti gamane’’ti pubbe abhikkamapaṭikkamaggahaṇena gamanenapi purato pacchato ca kāyassa abhiharaṇaṃ vuttanti idha gamanameva gahitanti keci.</paragraph>
    <paragraph line="152">Yasmā mahāsivattheravāde anantare anantare iriyāpathe pavattarūpārūpadhammānaṃ tattha tattheva nirodhadassanavasena sampajānakāritā gahitāti taṃ sampajaññavipassanācāravasena veditabbaṃ. Tena vuttaṃ <bold>‘‘tayidaṃ mahāsivattherena vuttaṃ asammohadhuraṃ mahāsatipaṭṭhānasutte adhippeta’’</bold>nti. <bold>Imasmiṃ pana sāmaññaphale sabbampi <pageBreak edition="Pali Text Society" number="1.0328" /> catubbidhaṃ sampajaññaṃ labbhati</bold> yāvadeva sāmaññaphalavisesadassanaparattā imissā desanāya. <bold>‘‘Satisampayuttassevā’’</bold>ti idaṃ yathā sampajaññassa kiccato padhānatā gahitā, evaṃ satiyā pīti dassanatthaṃ vuttaṃ, na satiyā sabbhāvamattadassanatthaṃ. Na hi kadāci satirahitā ñāṇappavatti atthi. <bold>‘‘Etassa hi padassa ayaṃ vitthāro’’</bold>ti iminā satiyā ñāṇena samadhurataṃyeva vibhāveti. <bold>Etāni</bold><pageBreak edition="Myanmar" number="1.0253" /><bold>padānī</bold>ti ‘‘abhikkante paṭikkante sampajānakārī hotī’’tiādīni <pageBreak edition="Vipassana Research Institut" number="1.0224" /> padāni. <bold>Vibhattānevā</bold>ti visuṃ katvā vibhattāniyeva, imināpi sampajaññassa viya satiyāpettha padhānatameva vibhāveti.</paragraph>
    <paragraph line="153">Majjhimabhāṇakā pana bhaṇanti – eko bhikkhu gacchanto aññaṃ cintento aññaṃ vitakkento gacchati, eko kammaṭṭhānaṃ avissajjetvāva gacchati. Tathā eko tiṭṭhanto…pe… nisīdanto…pe… sayanto aññaṃ cintento aññaṃ vitakkento sayati, eko kammaṭṭhānaṃ avissajjetvāva sayati, ettakena pana na pākaṭaṃ hotīti caṅkamanena dīpenti. Yo hi bhikkhu caṅkamaṃ otaritvā ca caṅkamanakoṭiyaṃ ṭhito pariggaṇhāti ‘‘pācīnacaṅkamanakoṭiyaṃ pavattā rūpārūpadhammā pacchimacaṅkamanakoṭiṃ appatvā ettheva niruddhā, pacchimacaṅkamanakoṭiyaṃ pavattāpi pācīnacaṅkamanakoṭiṃ appatvā ettheva niruddhā, caṅkamanamajjhe pavattā ubho koṭiyo appatvā ettheva niruddhā, caṅkamane pavattā rūpārūpadhammā ṭhānaṃ appatvā ettheva niruddhā, ṭhāne pavattā nisajjaṃ appatvā ettheva niruddhā, nisajjāya pavattā sayanaṃ appatvā ettheva niruddhā’’ti evaṃ pariggaṇhanto pariggaṇhantoyeva bhavaṅgaṃ otarati. Uṭṭhahanto kammaṭṭhānaṃ gahetvāva uṭṭhahati, ayaṃ bhikkhu gatādīsu sampajānakārī nāma hotīti <pageBreak edition="Pali Text Society" number="1.0329" />. Evampi na sotte kammaṭṭhānaṃ avibhūtaṃ hoti, tasmā bhikkhu yāva sakkoti, tāva caṅkamitvā ṭhatvā nisīditvā sayamāno evaṃ pariggahetvā sayati ‘‘kāyo acetano, mañco acetano, kāyo na jānāti ‘ahaṃ mañce sayito’ti, mañco na jānāti ‘mayi kāyo sayito’ti, acetano kāyo acetane mañce sayito’’ti evaṃ pariggaṇhanto eva cittaṃ bhavaṅge otāreti. Pabujjhanto kammaṭṭhānaṃ gahetvāva pabujjhati, ayaṃ sotte sampajānakārī nāma hoti. Kāyādīkiriyānibbattanena tammayattā, āvajjanakiriyā samuṭṭhitattā ca javanaṃ sabbampi vā chadvārappavattaṃ kiriyamayapavattaṃ nāma. Tasmiṃ sati jāgaritaṃ nāma hotīti pariggaṇhanto jāgarite sampajānakārī nāma. Api ca rattindivaṃ cha koṭṭhāse katvā pañca koṭṭhāse jaggantopi jāgarite sampajānakārī nāma hoti. Vimuttāyatanasīsena dhammaṃ desentopi battiṃsatiracchānakathaṃ pahāya dasakathāvatthunissitasappāyakathaṃ kathentopi bhāsite sampajānakārī nāma. Aṭṭhatiṃsāya ārammaṇesu cittaruciyaṃ manasikāraṃ pavattentopi dutiyaṃ jhānaṃ samāpannopi <pageBreak edition="Myanmar" number="1.0254" /> tuṇhībhāve sampajānakārī nāma. Dutiyañhi jhānaṃ vacīsaṅkhāravirahato visesato tuṇhībhāvo nāmāti. <bold>Eva</bold>nti vuttappakārena, sattasupi ṭhānesu catudhāti attho.</paragraph>
    <subhead line="154">Santosakathāvaṇṇanā</subhead>
    <paragraph line="155" number="215"> Yassa <pageBreak edition="Vipassana Research Institut" number="1.0225" /> santosassa attani atthitāya bhikkhu ‘‘santuṭṭho’’ti vuccati, taṃ dassento <bold>‘‘itarītarapaccayasantosena samannāgato’’</bold>ti āha. Cīvarādi yattha katthaci paccaye <pageBreak edition="Pali Text Society" number="1.0330" /> santussanena samaṅgībhūtoti attho. Atha vā <bold>itaraṃ</bold> vuccati hīnaṃ paṇītato aññattā, tathā paṇītaṃ <bold>itaraṃ</bold> hīnato aññattā. Apekkhāsiddhā hi itaratāti. Iti yena dhammena hīnena vā paṇītena vā cīvarādipaccayena santussati, so tathā pavatto alobho <bold>itarītarapaccayasantoso,</bold> tena <bold>samannāgato.</bold> Yathālābhaṃ attano lābhānurūpaṃ santoso <bold>yathālābhasantoso.</bold> Sesadvayepi eseva nayo. Labbhatīti vā lābho, yo yo lābho yathālābhaṃ, tena santoso <bold>yathālābhasantoso.</bold><bold>Bala</bold>nti kāyabalaṃ. <bold>Sāruppa</bold>nti pakatidubbalādīnaṃ anucchavikatā.</paragraph>
    <paragraph line="156">Yathāladdhato aññassa apatthanā nāma siyā appicchatāyapi pavattiākāroti tato vinivattitameva santosassa sarūpaṃ dassento <bold>‘‘labhantopi na gaṇhātī’’</bold>ti āha. <bold>Taṃ parivattetvā</bold>ti pakatidubbalādīnaṃ garucīvaraṃ na phāsubhāvāvahaṃ, sarīrakhedāvahañca hotīti payojanavasena, na atricchatādivasena taṃ parivattetvā. Lahukacīvaraparibhogo na santosavirodhīti āha <bold>‘‘lahukena yāpentopi santuṭṭhova hotī’’</bold>ti. Mahagghaṃ cīvaraṃ bahūni vā cīvarāni labhitvāpi tāni vissajjetvā tadaññassa gahaṇaṃ yathāsāruppanaye ṭhitattā na santosavirodhīti āha <bold>‘‘tesaṃ…pe… dhārentopi santuṭṭhova hotī’’</bold>ti. Evaṃ sesapaccayepi yathābalayathāsāruppaniddesesu api-saddaggahaṇe adhippāyo veditabbo.</paragraph>
    <paragraph line="157"><bold>Muttaharītaka</bold>nti gomuttaparibhāvitaṃ, pūtibhāvena vā chaḍḍitaṃ harītakaṃ. <bold>Buddhādīhi vaṇṇita</bold>nti ‘‘pūtimuttabhesajjaṃ nissāya pabbajjā’’tiādinā (mahāva. 73, 128) sammāsambuddhādīhi <pageBreak edition="Myanmar" number="1.0255" /> pasatthaṃ. Appicchatāsantuṭṭhīsu <pageBreak edition="Pali Text Society" number="1.0331" /> bhikkhū niyojento <bold>paramasantuṭṭhova hoti</bold> paramena ukkaṃsagatena santosena samannāgatattā.</paragraph>
    <paragraph line="158">Kāyaṃ pariharanti posentīti <bold>kāyaparihārikā.</bold> Tathā <bold>kucchiparihārikā</bold> veditabbā. Kucchiparihārikatā ca ajjhoharaṇena sarīrassa ṭhitiyā upakārakatāvasena icchitāti bahiddhāva kāyassa upakārakatāvasena kāyaparihārikatā daṭṭhabbā.</paragraph>
    <paragraph line="159"><bold>Parikkhāramattā</bold>ti parikkhāraggahaṇaṃ. <bold>Tatraṭṭhakapaccattharaṇa</bold>nti attanā anadhiṭṭhahitvā tattheva tiṭṭhanakapaccattharaṇaṃ <pageBreak edition="Vipassana Research Institut" number="1.0226" />. Paccattharaṇādīnañcettha navamādibhāvo yathāvuttapaṭipāṭiyā daṭṭhabbo, na tesaṃ tathā patiniyatabhāvato. Kasmā? Tathā nadhāraṇato. Dupposabhāvena mahāgajā viyāti <bold>mahāgajā. </bold> Yadi itarepi appicchatādisabhāvā, kiṃ tesampi vasena ayaṃ desanā icchitāti? Noti āha <bold>‘‘bhagavā panā’’</bold>tiādi. Kāyaparihāro payojanaṃ etenāti kāyaparihārikaṃ. Tenāha <bold>‘‘kāyaṃ pariharaṇamattakenā’’</bold>ti.</paragraph>
    <paragraph line="160">Catūsu disāsu sukhavihāratāya sukhavihāraṭṭhānabhūtā catasso disā etassāti catuddiso catuddiso eva <bold>cātuddiso.</bold> Tāsu eva katthaci satte vā saṅkhāre vā bhayena na paṭihanati, sayaṃ vā tena na paṭihaññatīti <bold>appaṭigho. Santussamāno itarītarenā</bold>ti uccāvacena paccayena sakena, santena, samameva ca tussanako. Paricca sayanti, kāyacittāni parisayanti abhibhavantīti <bold>parissayā,</bold> sīhabyagghādayo, kāmacchandādayo ca, te parissaye adhivāsanakhantiyā vinayādīhi ca <bold>sahitā</bold> khantā, abhibhavitā ca. Thaddhabhāvakarabhayābhāvena <bold>achambhī. Eko care</bold>ti ekākī hutvā carituṃ sakkuṇeyya. <bold>Khaggavisāṇakappo</bold>ti tāya eva ekavihāritāya khaggamigasiṅgasamo.</paragraph>
    <paragraph line="161">Asañjātavātābhighātehi <pageBreak edition="Pali Text Society" number="1.0332" /> siyā sakuṇo apakkhakoti <bold>‘‘pakkhī sakuṇo’’</bold>ti visesetvā vutto.</paragraph>
    <subhead line="162">Nīvaraṇappahānakathāvaṇṇanā</subhead>
    <paragraph line="163" number="216"><bold>Vattabbataṃ āpajjatī</bold>ti ‘‘asukassa bhikkhuno araññe tiracchānagatānaṃ viya, vanacarakānaṃ viya ca nivāsamattameva, na pana araññavāsānucchavikā <pageBreak edition="Myanmar" number="1.0256" /> kāci sammāpaṭipattī’’ti apavādavasena vattabbataṃ, āraññakehi vā tiracchānagatehi, vanacaravisabhāgajanehi vā saddhiṃ vippaṭipattivasena vattabbataṃ āpajjati. Kāḷakasadisattā <bold>kāḷakaṃ,</bold> thullavajjaṃ. Tilakasadisattā <bold>tilakaṃ,</bold> aṇumattavajjaṃ.</paragraph>
    <paragraph line="164"><bold>Vivitta</bold>nti janavivittaṃ. Tenāha <bold>‘‘suñña’’</bold>nti. Taṃ pana janasaddaghosābhāveneva veditabbaṃ saddakaṇṭakattā jhānassāti āha <bold>‘‘appasaddaṃ appanigghosanti attho’’</bold>ti. <bold>Etadevā</bold>ti nissaddataṃyeva. <bold>Vihāro</bold> pākāraparicchinno sakalo āvāso. <bold>Aḍḍhayogo</bold>ti dīghapāsādo, ‘‘garuḷasaṇṭhānapāsādo’’tipi vadanti. <bold>Pāsādo</bold>ti caturassapāsādo. <bold>Hammiyaṃ</bold> muṇḍacchadanapāsādo <pageBreak edition="Vipassana Research Institut" number="1.0227" />. <bold>Aṭṭo</bold> paṭirājūnaṃ paṭibāhanayoggo catupañcabhūmako patissayaviseso. <bold>Māḷo</bold> ekakūṭasaṅgahito anekakoṇavanto patissayaviseso. Aparo nayo <bold>vihāro</bold> nāma dīghamukhapāsādo. <bold>Aḍḍhayogo</bold> ekapassacchadanakasenāsanaṃ. Tassa kira ekapasse bhitti uccatarā hoti, itarapasse nīcā, tena taṃ ekapassachadanakaṃ hoti. <bold>Pāsādo</bold> nāma āyatacaturassapāsādo. <bold>Hammiyaṃ</bold> muṇḍacchadanakaṃ candikaṅgaṇayuttaṃ. <bold>Guhā</bold> nāma kevalā pabbataguhā. <bold>Leṇaṃ</bold> dvārabaddhaṃ pabbhāraṃ. Sesaṃ vuttanayameva. <bold>Maṇḍapo</bold>ti sākhāmaṇḍapo.</paragraph>
    <paragraph line="165"><bold>Vihārasenāsana</bold>nti patissayabhūtaṃ senāsanaṃ. <bold>Mañcapīṭhasenāsana</bold>nti mañcapīṭhañceva mañcapīṭhasambandhasenāsanañca. Cimilikādi santharitabbato <bold>santhatasenāsanaṃ.</bold> Abhisaṅkharaṇābhāvato <pageBreak edition="Pali Text Society" number="1.0333" /> sayanassa nisajjāya ca kevalaṃ okāsabhūtaṃ senāsanaṃ. ‘‘Vivittaṃ senāsana’’nti iminā <bold>senāsanaggahaṇena saṅgahitameva</bold> sāmaññajotanābhāvato.</paragraph>
    <paragraph line="166">Yadi evaṃ kasmā ‘‘arañña’’ntiādi vuttanti āha <bold>‘‘ima panā’’</bold>tiādi. <bold>‘‘Bhikkhunīnaṃ vasena āgata’’</bold>nti idaṃ vinaye tathā āgatataṃ sandhāya vuttaṃ, abhidhammepi pana ‘‘araññanti nikkhamitvā bahi indakhīlā, sabbametaṃ arañña’’nti (vibha. 529) āgatameva. Tattha hi yaṃ na gāmapadesantogadhaṃ, taṃ ‘‘arañña’’nti nippariyāyavasena tathā vuttaṃ. Dhutaṅganiddese (visuddhi. 1.31) yaṃ vuttaṃ, taṃ yuttaṃ,tasmā tattha vuttanayena gahetabbanti adhippāyo. <bold>Rukkhamūla</bold>nti rukkhasamīpaṃ. Vuttañhetaṃ ‘‘yāvatā <pageBreak edition="Myanmar" number="1.0257" /> majjhanhike kāle samantā chāyā pharati, nivāte paṇṇāni nipatanti, ettāvatā rukkhamūla’’nti. <bold>Sela</bold>-saddo avisesato pabbatapariyāyoti katvā vuttaṃ <bold>‘‘pabbatanti sela’’</bold>nti, na silāmayameva, paṃsumayādiko tividhopi pabbato evāti. <bold>Vivara</bold>nti dvinnaṃ pabbatānaṃ mitho āsannatare ṭhitānaṃ ovarakādisadisaṃ vivaraṃ, ekasmiṃyeva vā pabbate. <bold>Umaṅgasadisa</bold>nti suduṅgāsadisaṃ. <bold>Manussānaṃ anupacāraṭṭhāna</bold>nti pakatisañcāravasena manussehi na sañcaritabbaṭṭhānaṃ. <bold>Ādi</bold>-saddena ‘‘vanapatthanti <pageBreak edition="Pali Text Society" number="1.0334" /> vanasaṇṭhānametaṃ senāsanānaṃ adhivacanaṃ, vanapatthanti bhīsanakānametaṃ, vanapatthanti salomahaṃsānametaṃ, vanapatthanti pariyantānametaṃ, vanapatthanti na manussūpacārānametaṃ, vanapatthanti durabhisambhavānametaṃ senāsanānaṃ adhivacana’’nti (vibha. 531) imaṃ pāḷisesaṃ saṅgaṇhāti. <bold>Acchanna</bold>nti kenaci chadanena antamaso rukkhasākhāyapi na chāditaṃ. <bold>Nikkaḍḍhitvā</bold>ti nīharitvā. <bold>Pabbhāraleṇasadise</bold>ti pabbhārasadise leṇasadise ca.</paragraph>
    <paragraph line="167">Piṇḍapātapariyesanaṃ piṇḍapāto uttarapadalopenāti āha <bold>‘‘piṇḍapātapariyesanato paṭikkanto’’</bold>ti <pageBreak edition="Vipassana Research Institut" number="1.0228" />. <bold>Pallaṅka</bold>nti ettha <bold>pari</bold>saddo ‘‘samantato’’ti etassa atthe, tasmā vāmoruñca dakkhiṇoruñca samaṃ ṭhapetvā ubho pāde aññamaññaṃ sambandhitvā nisajjā pallaṅkanti āha <bold>‘‘samantato ūrubaddhāsana’’</bold>nti. Ūrūnaṃ bandhanavasena nisajjā <bold>pallaṅkaṃ. Ābhujitvā</bold>ti ca yathā pallaṅkavasena nisajjā hoti, evaṃ ubho pāde ābhugge bhañjite katvā, taṃ pana ubhinnaṃ pādānaṃ tathā sambandhatākaraṇanti āha <bold>‘‘bandhitvā’’</bold>ti.</paragraph>
    <paragraph line="168">Heṭṭhimakāyassa ca anujukaṃ ṭhapanaṃ nisajjāvacaneneva bodhitanti ‘‘ujuṃ kāya’’nti ettha kāya-saddo uparimakāyavisayoti āha <bold>‘‘uparimaṃ sarīraṃ ujuṃ ṭhapetvā’’</bold>ti. Taṃ pana ujukaṭhapanaṃ sarūpato, payojanato ca dassetuṃ <bold>‘‘aṭṭhārasā’’</bold>tiādi vuttaṃ. <bold>Na paṇamantī</bold>ti na onamanti. <bold>Na paripatatī</bold>ti na vigacchati vīthiṃ na laṅgheti. Tato eva pubbenāparaṃ visesappattiyā kammaṭṭhānaṃ <bold>vuḍḍhiṃ phātiṃ vepullaṃ upagacchati</bold>. <bold>Parimukha</bold>nti ettha <bold>pari</bold>saddo abhi-saddena samānatthoti <pageBreak edition="Pali Text Society" number="1.0335" /> āha <bold>‘‘kammaṭṭhānābhimukha’’</bold>nti, bahiddhā puthuttārammaṇato nivāretvā kammaṭṭhānaṃyeva purakkhatvāti attho. Samīpattho vā <bold>pari</bold>saddoti dassento <bold>‘‘mukhasamīpe vā katvā’’</bold>ti āha. Ettha ca yathā ‘‘vivittaṃ senāsanaṃ bhajatī’’tiādinā <pageBreak edition="Myanmar" number="1.0258" /> bhāvanānurūpaṃ senāsanaṃ dassitaṃ, evaṃ ‘‘nisīdatī’’ti iminā alīnānuddhaccapakkhiyo santo iriyāpatho dassito. ‘‘Pallaṅkaṃ ābhujitvā’’ti iminā nisajjāya daḷhabhāvo, ‘‘parimukhaṃ satiṃ upaṭṭhapetvā’’ti iminā ārammaṇapariggahūpāyo. <bold>Parīti pariggahaṭṭho</bold> ‘‘pariṇāyikā’’tiādīsu viya. <bold>Mukhanti niyyānaṭṭho</bold> ‘‘suññatavimokkhamukha’’ntiādīsu viya. Paṭipakkhato niggamanaṭṭho hi niyyānaṭṭho, tasmā pariggahitaniyyānanti sabbathā gahitāsammosaṃ paricattasammosaṃ <bold>satiṃ katvā,</bold> paramaṃ satinepakkaṃ upaṭṭhapetvāti attho.</paragraph>
    <paragraph line="169" number="217"> Abhijjhāyati gijjhati abhikaṅkhati etāyāti <bold>abhijjhā,</bold> lobho. <bold>Lujjanaṭṭhenā</bold>ti bhijjanaṭṭhena, khaṇe khaṇe bhijjanaṭṭhenāti attho. <bold>Vikkhambhanavasenā</bold>ti ettha <bold>vikkhambhanaṃ</bold> anuppādanaṃ appavattanaṃ, na paṭipakkhānaṃ suppahīnatā. <bold>‘‘Pahīnattā’’</bold>ti ca pahīnasadisataṃ sandhāya vuttaṃ jhānassa anadhigatattā. Tathāpi nayidaṃ cakkhuviññāṇaṃ viya sabhāvato vigatābhijjhaṃ, atha kho bhāvanāvasena, tenāha <bold>‘‘na cakkhuviññāṇasadisenā’’</bold>ti. <bold>Eseva nayo</bold>ti yathā imassa cittassa bhāvanāya paribhāvitattā vigatābhijjhatā, evaṃ abyāpannaṃ vigatathinamiddhaṃ anuddhataṃ nibbicikicchañcāti attho. <bold>Purimapakati</bold>nti parisuddhapaṇḍarasabhāvaṃ. ‘‘Yā <pageBreak edition="Pali Text Society" number="1.0336" /> cittassa akalyatāti’’ādinā (dha. sa. 1162; vibha. 546) thinassa, ‘‘yā kāyassa akalyatā’’tiādinā (dha. sa. 1163; vibha. 546) ca middhassa abhidhamme niddiṭṭhattā <pageBreak edition="Vipassana Research Institut" number="1.0229" /> vuttaṃ <bold>‘‘thinaṃ cittagelaññaṃ, middhaṃ cetasikagelañña’’</bold>nti. Satipi aññamaññaṃ avippayoge cittakāyalahutādīnaṃ viya cittacetasikānaṃ yathākammaṃ taṃ taṃ visesassa yā tesaṃ akalyatādīnaṃ visesappaccayatā, ayametesaṃ sabhāvoti daṭṭhabbaṃ. <bold>Ālokasaññī</bold>ti ettha atisayatthavisiṭṭhaatthi atthāvabodhako ayamīkāroti dassento āha <bold>‘‘rattimpi…pe… samannāgato’’</bold>ti. <bold>Idaṃ ubhaya</bold>nti satisampajaññamāha. <bold>Atikkamitvā</bold> vikkhambhanavasena pajahitvā. ‘‘Kathamida’’nti pavattiyā kathaṅkathā, vicikicchā. Sā etassa atthīti kathaṅkathī, na kathaṅkathīti <bold>akathaṃkathī,</bold> nibbicikiccho. <bold>Lakkhaṇādibhedato</bold>ti ettha <bold>ādi</bold>-saddena paccayapahānapahāyakādīnampi saṅgaho daṭṭhabbo. Tepi hi bhedato vattabbāti.</paragraph>
    <paragraph line="170" number="218"><bold>Tesa</bold>nti <pageBreak edition="Myanmar" number="1.0259" /> iṇavasena gahitadhanānaṃ. <bold>Pariyanto</bold>ti dātabbaseso. <bold>So balavapāmojjaṃ labhati</bold> ‘‘iṇapalibodhato muttomhī’’ti. <bold>Somanassaṃ adhigacchati</bold> ‘‘jīvikānimittaṃ atthī’’ti.</paragraph>
    <paragraph line="171" number="219"><bold>Visabhāgavedanuppattiyā</bold>ti dukkhavedanuppattiyā. Dukkhavedanā hi sukhavedanāya kusalavipākasantānassa virodhitāya visabhāgā. <bold>Catuiriyāpathaṃ chindanto</bold>ti <pageBreak edition="Pali Text Society" number="1.0337" /> catubbidhampi iriyāpathappavattiṃ pacchindanto. Byādhiko hi yathā ṭhānagamanesu asamattho, evaṃ nisajjādīsupi asamattho hoti. <bold>Ābādhetī</bold>ti pīḷeti. Vātādīnaṃ vikāro visamāvatthā byādhīti āha <bold>‘‘taṃsamuṭṭhānena dukkhena dukkhito’’</bold>ti. Dukkhavedanāya pana byādhibhāve mūlabyādhinā <bold>ābādhiko</bold> ādito bādhatīti katvā. Anubandhabyādhinā <bold>dukkhito</bold> aparāparaṃ sañjātadukkhoti katvā. <bold>Gilāno</bold>ti dhātusaṅkhayena parikkhīṇasarīro. Appamattakaṃ vā balaṃ <bold>balamattā. Tadubhaya</bold>nti pāmojjaṃ, somanassañca. Tattha <bold>labhetha pāmojjaṃ</bold> ‘‘rogato muttomhī’’ti. <bold>Adhigaccheyya somanassaṃ</bold> ‘‘atthi me kāye bala’’nti.</paragraph>
    <paragraph line="172" number="220"><bold>Sesa</bold>nti ‘‘tassa hi ‘bandhanā muttomhī’ti āvajjayato tadubhayaṃ hoti. Tena vutta’’nti evamādi. <bold>Vuttanayenevā</bold>ti paṭhamadutiyapadesu vuttanayeneva. <bold>Sabbapadesū</bold>ti avasiṭṭhapadesu tatiyādīsu koṭṭhāsesu.</paragraph>
    <paragraph line="173" number="221-222"><bold>Na attani adhīno</bold>ti na attāyatto. <bold>Parādhīno</bold>ti parāyatto. Aparādhīnatāya bhujo viya attano kicce esitabboti <bold>bhujisso.</bold> Savasoti āha <bold>‘‘attano santako’’</bold>ti. Anudakatāya kaṃ pānīyaṃ tārenti etthāti <bold>kantāro</bold>ti āha <bold>‘‘nirudakaṃ dīghamagga’’</bold>nti.</paragraph>
    <paragraph line="174" number="223"><bold>Tatrā</bold>ti <pageBreak edition="Vipassana Research Institut" number="1.0230" /> tasmiṃ dassane. <bold>Aya</bold>nti idāni vuccamānā <bold>sadisatā.</bold> Yena iṇādīnaṃ upamābhāvo, kāmacchandādīnañca upameyyabhāvo hoti, so nesaṃ upamopameyyasambandho <pageBreak edition="Pali Text Society" number="1.0338" /> sadisatāti daṭṭhabbaṃ. <bold>Yo yamhi kāmacchandena rajjatī</bold>ti yo puggalo yamhi kāmarāgassa vatthubhūte puggale kāmacchandavasena ratto hoti. <bold>Taṃ vatthuṃ gaṇhātī</bold>ti taṃ taṇhāvatthuṃ ‘‘mameta’’nti gaṇhāti.</paragraph>
    <paragraph line="175"><bold>Upaddavethā</bold>ti <pageBreak edition="Myanmar" number="1.0260" /> upaddavaṃ karotha.</paragraph>
    <paragraph line="176"><bold>Nakkhattassā</bold>ti mahassa. <bold>Mutto</bold>ti bandhanato mutto.</paragraph>
    <paragraph line="177"><bold>Vinaye apakataññunā</bold>ti vinayakkame akusalena. So hi kappiyākappiyaṃ yāthāvato na jānāti. Tenāha <bold>‘‘kismiñcidevā’’</bold>tiādi.</paragraph>
    <paragraph line="178"><bold>Gacchatipī</bold>ti thokaṃ thokaṃ gacchatipi. Gacchanto pana tāya eva ussaṅkitaparisaṅkitatāya tattha tattha <bold>tiṭṭhatipi.</bold> Īdise kantāre gato ‘‘ko jānāti kiṃ bhavissatī’’ti <bold>nivattatipi,</bold> tasmā <bold>gataṭṭhānato agataṭṭhānameva bahutaraṃ hoti. Saddhāya gaṇhituṃ</bold> saddheyyaṃ vatthuṃ ‘‘idameva’’nti saddahituṃ <bold>na sakkoti. Atthi natthī</bold>ti ‘‘atthi nu kho, natthi nu kho’’ti. Araññaṃ paviṭṭhassa ādimhi eva sappanaṃ <bold>āsappanaṃ.</bold> Pari parito, uparūpari vā sappanaṃ <bold>parisappanaṃ.</bold> Ubhayenapi tattheva paribbhamanaṃ vadati. Tenāha <bold>‘‘apariyogāhana’’</bold>nti. <bold>Chambhitatta</bold>nti araññasaññāya uppannaṃ chambhitabhāvaṃ, utrāsanti attho.</paragraph>
    <paragraph line="179" number="224"><bold>Tatrāyaṃ sadisatā</bold>ti etthāpi vuttanayānusārena sadisatā veditabbā. Yadaggena hi kāmacchandādayo iṇādisadisā, tadaggena tesaṃ pahānaṃ āṇaṇyādisadisaṃ abhāvoti katvā. <bold>Cha dhamme</bold>ti asubhanimittassa uggaho, asubhabhāvanānuyogo, indriyesu guttadvāratā, bhojane mattaññutā, kalyāṇamittatā, sappāyakathāti ime cha dhamme. <bold>Bhāvetvā</bold>ti brūhetvā. <bold>Mahāsatipaṭṭhāne</bold> (dī. ni. 2.372-374) <bold>vaṇṇayissāma</bold> tatthassa anuppannānuppādanauppannapahānādivibhāvanavasena savisesaṃ pāḷiyā āgatattā. Esa nayo <pageBreak edition="Pali Text Society" number="1.0339" /> byāpādādippahānakabhāvepi. <bold>Paravatthumhī</bold>ti ārammaṇabhūte parasmiṃ vatthusmiṃ.</paragraph>
    <paragraph line="180"><bold>Anatthakaro</bold>ti attano parassa ca anatthāvaho. <bold>Cha dhamme</bold>ti mettānimittassa uggaho, mettābhāvanānuyogo <pageBreak edition="Vipassana Research Institut" number="1.0231" />, kammassakatā, paṭisaṅkhānabahulatā, kalyāṇamittatā, sappāyakathāti ime cha dhamme. <bold>Tatthevā</bold>ti mahāsatipaṭṭhāneyeva (dī. ni. 2.372-374). Cārittasīlaṃ uddissa paññattasikkhāpadaṃ <bold>ācārapaṇṇatti.</bold></paragraph>
    <paragraph line="181">Bandhanāgāraṃ <pageBreak edition="Myanmar" number="1.0261" /> pavesitattā aladdhanakkhattānubhavo puriso <bold>‘‘nakkhattadivase bandhanāgāraṃ pavesito puriso’’</bold>ti vutto, nakkhattadivase eva vā tadananubhavanatthaṃ tathā kato. <bold>Mahāanatthakara</bold>nti diṭṭhadhammikādiatthahāpanamukhena mahato anatthassa kārakaṃ. <bold>Cha dhamme</bold>ti atibhojane nanimittaggāho, iriyāpathasamparivattanatā, ālokasaññāmanasikāro, abbhokāsavāso, kalyāṇamittatā, sappāyakathāti ime cha dhamme.</paragraph>
    <paragraph line="182">Uddhaccakukkucce <bold>mahāanatthakara</bold>nti parāyattatāpādanato vuttanayena mahato anatthassa kārakanti. Attho <bold>cha dhamme</bold>ti bahussutatā, paripucchakatā, vinaye pakataññutā, vuḍḍhasevitā, kalyāṇamittatā, sappāyakathāti ime cha dhamme.</paragraph>
    <paragraph line="183"><bold>Balavā</bold>ti paccatthikavidhamanasamatthena balena balavā. <bold>Sajjāvudho</bold>ti sannaddhadhanuādiāvudho. Sūravīrasevakajanavasena <bold>saparivāro. Ta</bold>nti yathāvuttaṃ purisaṃ. Balavantatāya, sajjāvudhatāya, saparivāratāya ca <bold>corā dūratova disvā palāyeyyuṃ. Anatthakārikā</bold>ti sammāpaṭipattiyā vibandhakaraṇato vuttanayena anatthakārikā. <bold>Cha dhamme</bold>ti bahussutatā, paripucchakatā, vinaye pakataññutā, adhimokkhabahulatā, kalyāṇamittatā, sappāyakathāti <pageBreak edition="Pali Text Society" number="1.0340" /> ime cha dhamme. Yathā bāhusaccādīni uddhaccakukkuccassa pahānāya saṃvattanti, evaṃ vicikicchāya pīti idhāpi bahussutatādayo gahitā. Kalyāṇamittatā sappāyakathā viya pañcannaṃ, tasmā tassa tassa anucchavikasevanatā veditabbā. Sammāpaṭipattiyā appaṭipattinimittatāmukhena vicikicchā micchāpaṭipattimeva paribrūhetīti tassā pahānaṃ duccaritavidhūnanūpāyoti āha <bold>‘‘duccaritakantāraṃ nittharitvā’’</bold>tiādi.</paragraph>
    <paragraph line="184" number="225"><bold>Pāmojjaṃ</bold> nāma taruṇapīti, sā kathañcipi tuṭṭhāvatthāti āha <bold>‘‘pāmojjaṃ jāyatīti tuṭṭhākāro jāyatī’’</bold>ti. <bold>Tuṭṭhassā</bold>ti okkantikabhāvappattāya pītiyā vasena tuṭṭhassa. Attano savipphārikatāya, attasamuṭṭhānapaṇītarūpuppattiyā ca <bold>sakalasarīraṃ khobhayamānā</bold> pharaṇalakkhaṇā <bold>pīti jāyati.</bold> Pītisahitaṃ pīti uttarapadalopena, kiṃ pana taṃ <pageBreak edition="Myanmar" number="1.0262" />? Mano. Pīti mano etassāti pītimano, tassa <bold>pītimanassa.</bold> Tayidaṃ atthamattameva dassento <bold>‘‘pītisampayuttacittassā’’</bold>ti <pageBreak edition="Vipassana Research Institut" number="1.0232" /> āha. <bold>Kāyo</bold>ti idha arūpakalāpo adhippeto, na vedanādikkhandhattayamevāti āha <bold>‘‘nāmakāyo passambhatī’’</bold>ti, passaddhidvayassa pītivasenettha passambhanaṃ adhippetaṃ. <bold>Vigatadaratho</bold>ti pahīnauddhaccādikilesadaratho. Vuttappakārāya pubbabhāgabhāvanāya vasena cetasikasukhaṃ paṭisaṃvedentoyeva taṃsamuṭṭhānapaṇītarūpaphuṭṭhasarīratāya kāyikampi sukhaṃ vedetīti āha <bold>‘‘kāyikampi cetasikampi sukhaṃ vedayatī’’</bold>ti. <bold>Iminā</bold>ti ‘‘sukhaṃ paṭisaṃvedetī’’ti evaṃ vuttena. Saṃkilesapakkhato nikkhantattā, paṭhamajjhānapakkhikattā ca <bold>nekkhammasukhena. Sukhitassā</bold>ti sukhino.</paragraph>
    <subhead line="185">Paṭhamajjhānakathāvaṇṇanā</subhead>
    <paragraph line="186" number="226"> ‘‘Cittaṃ <pageBreak edition="Pali Text Society" number="1.0341" /> samādhiyatī’’ti etena upacāravasenapi appanāvasenapi cittassa samādhānaṃ kathitaṃ. Evaṃ sante ‘‘so vivicceva kāmehī’’tiādikā desanā kimatthiyāti āha <bold>‘‘so vivicceva kāmehi…pe… vutta’’</bold>nti. Tattha <bold>uparivisesadassanattha</bold>nti paṭhamajjhānādiuparivattabbavisesadassanatthaṃ. Na hi upacārasamādhisamadhigamena vinā paṭhamajjhānādiviseso samadhigantuṃ sakkā. Pāmojjuppādādīhi kāraṇaparamparā dutiyajjhānādisamadhigamepi icchitabbāva paṭipadāñāṇadassanavisuddhi viya dutiyamaggādisamadhigameti daṭṭhabbaṃ. <bold>Tassa samādhino</bold>ti ‘‘sukhino cittaṃ samādhiyatī’’ti evaṃ sādhāraṇavasena vutto yo appanālakkhaṇo, tassa samādhino. <bold>Pabhedadassanattha</bold>nti dutiyajjhānādivibhāgassa ceva abhiññādivibhāgassa ca pabhedadassanatthaṃ. Karo vuccati pupphasambhavaṃ gabbhāsaye karīyatīti katvā, karato jāto kāyo karajakāyo, tadupasanissayo catusantatirūpasamudāyo. Kāmaṃ nāmakāyopi vivekajena pītisukhena tathāladdhupakāro, ‘‘abhisandetī’’tiādivacanato pana rūpakāyo idhādhippetoti āha <bold>‘‘imaṃ karajakāya’’</bold>nti. <bold>Abhisandetī</bold>ti abhisandanaṃ karoti. Taṃ pana jhānamayena pītisukhena karajakāyassa tintabhāvāpādanaṃ, sabbatthakameva lūkhabhāvāpanayananti āha <bold>‘‘temetī’’</bold>tiādi, tayidaṃ abhisandanaṃ atthato yathāvuttapītisukhasamuṭṭhānehi paṇītarūpehi kāyassa parippharaṇaṃ daṭṭhabbaṃ. <bold>‘‘Parisandetī’’</bold>tiādīsupi eseva nayo. Sabbaṃ etassa atthīti sabbavā, tassa <bold>sabbāvato.</bold> Avayavāvayavisambandhe avayavini sāmivacananti <pageBreak edition="Myanmar" number="1.0263" /> avayavīvisayo <bold>sabba</bold>-saddo, tasmā vuttaṃ <bold>‘‘sabbakoṭṭhāsavato’’</bold>ti. <bold>Aphuṭaṃ</bold><pageBreak edition="Pali Text Society" number="1.0342" /><bold>nāma na hoti</bold> yattha yattha kammajarūpaṃ, tattha tattha cittajarūpassa abhibyāpanato. Tenāha <bold>‘‘upādinnakasantatī’’</bold>tiādi.</paragraph>
    <paragraph line="187" number="227"><bold>Cheko</bold>ti <pageBreak edition="Vipassana Research Institut" number="1.0233" /> kusalo. Taṃ panassa kosallaṃ nhāniyacuṇṇānaṃ sannane piṇḍīkaraṇe ca samatthatāvasena veditabbanti āha <bold>‘‘paṭibalo’’</bold>tiādi. <bold>Kaṃsa</bold>-saddo ‘‘mahatiyā kaṃsapātiyā’’tiādīsu suvaṇṇe āgato.</paragraph>
    <paragraph line="188">‘‘Kaṃso upahato yathā’’tiādīsu (dha. pa. 134) kittimalohe, katthaci paṇṇattimatte ‘‘upakaṃso nāma rājāpi mahākaṃsassa atrajo’’tiādi, [jā. aṭṭha. 4.10 ghaṭapaṇḍitajātakavaṇṇanāyaṃ (atthato samānaṃ)] idha pana yattha katthaci loheti āha <bold>‘‘yena kenaci lohena katabhājane’’</bold>ti. <bold>Snehānugatā</bold>ti <bold>udakasinehena</bold> anupavisanavasena gatā upagatā. <bold>Snehaparetā</bold>ti udakasinehena parito gatā samantato phuṭṭhā, tato eva <bold>santarabāhirā</bold> phuṭṭhā sinehena, etena sabbaso udakena temitabhāvamāha. <bold>‘‘Na ca paggharaṇī’’</bold>ti etena tintassapi tassa ghanathaddhabhāvaṃ vadati. Tenāha <bold>‘‘na ca binduṃ bindu’’</bold>ntiādi.</paragraph>
    <subhead line="189">Dutiyajjhānakathāvaṇṇanā</subhead>
    <paragraph line="190" number="229"> Tāhi tāhi udakasirāhi ubbhijjatīti ubbhidaṃ, ubbhidaṃ udakaṃ etassāti <bold>ubbhidodako. Ubbhinnaudako</bold>ti nadītīre khatakūpako viya ubbhijjanakaudako. <bold>Uggacchanakaudako</bold>ti dhārāvasena uṭṭhahanaudako. Kasmā panettha ubbhidodakova rahado gahito, na itaroti āha <bold>‘‘heṭṭhā uggacchanaudakañhī’’</bold>tiādi. <bold>Dhārānipātapubbuḷakehī</bold>ti <pageBreak edition="Pali Text Society" number="1.0343" /> dhārānipātehi udakapubbuḷakehi ca, ‘‘pheṇapaṭalehi cā’’ti vattabbaṃ. <bold>Sannisinnamevā</bold>ti aparikkhobhatāya niccalameva, suppasannamevāti adhippāyo. <bold>Sesa</bold>nti ‘‘abhisandetī’’tiādikaṃ.</paragraph>
    <subhead line="191">Tatiyajjhānakathāvaṇṇanā</subhead>
    <paragraph line="192" number="231"><bold>Uppalānī</bold>ti uppalagacchāni. <bold>Setarattanīlesū</bold>ti uppalesu, setuppalarattuppalanīluppalesūti attho. <bold>Yaṃ kiñci uppalaṃ uppalameva</bold> sāmaññagahaṇato <pageBreak edition="Myanmar" number="1.0264" />. <bold>Satapatta</bold>nti ettha <bold>sata</bold>-saddo bahupariyāyo ‘‘satagghī’’tiādīsu viya, tena anekasatapattassapi saṅgaho siddho hoti. Loke pana ‘‘rattaṃ padumaṃ, setaṃ puṇḍarīka’’ntipi vuccati. Yāva aggā, yāva ca mūlā udakena abhisandanādisambhavadassanatthaṃ <bold>udakānuggataggahaṇaṃ.</bold> Idha uppalādīni viya karajakāyo, udakaṃ viya tatiyajjhānasukhaṃ.</paragraph>
    <subhead line="193">Catutthajjhānakathāvaṇṇanā</subhead>
    <paragraph line="194" number="233"> Yasmā <pageBreak edition="Vipassana Research Institut" number="1.0234" /> ‘‘parisuddhena cetasā’’ti catutthajjhānacittamāha, tañca rāgādiupakkilesāpagamanato nirupakkilesaṃ nimmalaṃ, tasmā āha <bold>‘‘nirupakkilesaṭṭhena parisuddha’’</bold>nti. Yasmā pana pārisuddhiyā eva paccayavisesena pavattiviseso pariyodātatā suvaṇṇassa nighaṃsanena pabhassaratā viya, tasmā āha <bold>‘‘pabhassaraṭṭhena pariyodātanti veditabba’’</bold>nti. <bold>Ida</bold>nti odātavacanaṃ. <bold>Utupharaṇattha</bold>nti uṇhautuno pharaṇadassanatthaṃ. <bold>Utupharaṇaṃ na hoti</bold> savisesanti adhippāyo, tenāha <bold>‘‘taṅkhaṇa…pe… balavaṃ hotī’’</bold>ti. <bold>Vatthaṃ viya karajakāyo</bold>ti yogino karajakāyo vatthaṃ viya daṭṭhabbo utupharaṇasadisena catutthajjhānasukhena pharitabbattā. Purisassa sarīraṃ viya catutthajjhānaṃ daṭṭhabbaṃ utupharaṇaṭṭhāniyassa sukhassa nissayabhāvato, tenāha <bold>‘‘tasmā’’</bold>tiādi. Ettha ca ‘‘parisuddhena cetasā’’ti ceto gahaṇena jhānasukhaṃ vuttanti daṭṭhabbaṃ, tenāha <bold>‘‘utupharaṇaṃ viya catutthajjhānasukha’’</bold>nti. Nanu ca catutthajjhāne sukhameva natthīti? Saccaṃ natthi sātalakkhaṇasantasabhāvattā panettha <pageBreak edition="Pali Text Society" number="1.0344" /> upekkhā ‘‘sukha’’nti adhippetā. Tena vuttaṃ <bold>sammohavinodaniyaṃ</bold> ‘‘upekkhā pana santattā, sukhamicceva bhāsitā’’ti. (Vibha. aṭṭha. 232; visuddhi. 2.644; paṭi. ma. 105, mahāni. aṭṭha. 27)</paragraph>
    <paragraph line="195"><bold>Na arūpajjhānalābhīti na veditabbo</bold> avinābhāvato, tenāha <bold>‘‘na hī’’</bold>tiādi. Tattha <bold>cuddasahākārehī</bold>ti kasiṇānulomato, kasiṇapaṭilomato, kasiṇānulomapaṭilomato, jhānānulomato, jhānapaṭilomato, jhānānulomapaṭilomato, jhānukkantikato, kasiṇukkantikato, jhānakasiṇukkantikato, aṅgasaṅkantito, ārammaṇasaṅkantito, aṅgārammaṇasaṅkantito, aṅgavavatthānato <pageBreak edition="Myanmar" number="1.0265" />, ārammaṇavavatthānatoti imehi cuddasahākārehi. Satipi jhānesu āvajjanādivasībhāve ayaṃ vasībhāvo abhiññānibbattane ekantena icchitabboti dassento āha <bold>‘‘na hi…pe… hotī’’</bold>ti. Svāyaṃ nayo arūpasamāpattīhi vinā na ijjhatīti tāyapettha avinābhāvo veditabbo. Yadi evaṃ kasmā pāḷiyaṃ na āruppajjhānāni āgatānīti? Visesato ca rūpāvacaracatutthajjhānapādakattā sabbābhiññānaṃ tadantogadhā katvā tāya desitā, na arūpāvacarajjhānānaṃ idha anupayogato, tenāha <bold>‘‘arūpajjhānāni āharitvā kathetabbānī’’</bold>ti.</paragraph>
    <subhead line="196">Vipassanāñāṇakathāvaṇṇanā</subhead>
    <paragraph line="197" number="234"><bold>Sesa</bold>nti <pageBreak edition="Vipassana Research Institut" number="1.0235" /> ‘‘evaṃ samāhite citte’’tiādīsu vattabbaṃ. Ñeyyaṃ jānātīti ñāṇaṃ, taṃ pana ñeyyaṃ paccakkhaṃ katvā passatīti dassanaṃ, ñāṇameva dassananti ñāṇadassanaṃ. Tayidaṃ ñāṇadassanapadaṃ sāsane aññattha ñāṇavisese nirūḷhaṃ, taṃ sabbaṃ atthuddhāravasena dassento <bold>‘‘ñāṇadassananti maggañāṇampi vuccatī’’</bold>tiādimāha. Yasmā vipassanāñāṇaṃ tebhūmakasaṅkhāre aniccādito jānāti, bhaṅgānupassanato paṭṭhāya paccakkhato ca te passati tasmā āha <bold>‘‘idha pana…pe… ñāṇadassananti vutta’’</bold>nti.</paragraph>
    <paragraph line="198"><bold>Abhinīharatī</bold>ti <pageBreak edition="Pali Text Society" number="1.0345" /> vuttanayena aṭṭhaṅgasamannāgate tasmiṃ citte vipassanākkamena jāte vipassanābhimukhaṃ peseti, tenāha <bold>‘‘vipassanā…pe… karotī’’</bold>ti. Tadabhimukhabhāvo eva hissa tanninnatādikaratā. <bold>Vuttoyeva</bold> brahmajāle. Odanakummāsehi upacīyatīti <bold>odanakummāsūpacayo. Aniccadhammo</bold>ti pabhaṅgutāya addhuvasabhāvo. <bold>Duggandhavighātatthāyā</bold>ti sarīre duggandhassa vigamāya. <bold>Ucchādanadhammo</bold>ti ucchādetabbatāsabhāvo. Ucchādanena hi sarīre sedagūthapittasemhādidhātukkhobhagarubhāvaduggandhānaṃ apagamo hoti. Mahāsambāhanaṃ mallādīnaṃ bāhuvaḍḍhanādiatthaṃ hotīti <bold>‘‘khuddakasambāhanenā’’</bold>ti vuttaṃ. <bold>Parimaddanadhammo</bold>ti parimadditabbatāsabhāvo. <bold>Bhijjati ceva vikirati cā</bold>ti aniccatāvasena bhijjati ca bhinnañca kiñci payojanaṃ asādhentaṃ vippakiṇṇañca hoti. <bold>Rūpī</bold>ti attano paccayabhūtena utuāhāralakkhaṇena rūpavāti ayamettha attho icchitoti āha <bold>‘‘chahi padehi samudayo kathito’’</bold>ti. Saṃsagge hi ayamīkāro. <bold>Saṇṭhānasampādanampi</bold> tathārūparūpuppādaneneva hotīti ucchādanaparimaddanapadehipi <pageBreak edition="Myanmar" number="1.0266" /> samudayo kathitoti vuttaṃ. Evaṃ navahi yathārahaṃ kāye samudayavayadhammānupassitā dassitā. <bold>Nissitañca</bold> chaṭṭhavatthunissitattā vipassanāñāṇassa. <bold>Paṭibaddhañca</bold> tena vinā appavattanato, kāyasaññitānaṃ rūpadhammānaṃ ārammaṇakaraṇato ca.</paragraph>
    <paragraph line="199" number="235"> Suṭṭhu bhāti obhāsatīti <bold>subho,</bold> pabhāsampattiyāpi maṇino bhaddatāti āha <bold>‘‘subhoti sundaro’’</bold>ti. Kuruvindajāti ādijātivisesopi maṇino ākaraparisuddhimūlako evāti āha <bold>‘‘parisuddhākarasamuṭṭhito’’</bold>ti dosanīharaṇavasena parikammanipphattīti āha <bold>‘‘suṭṭhu kataparikammo apanītapāsāṇasakkharo’’</bold>ti. Chaviyā saṇhabhāvenassa acchatā, na saṅghātassāti āha <bold>‘‘acchoti tanucchavī’’</bold>ti, tenāha <pageBreak edition="Pali Text Society" number="1.0346" /><bold>‘‘vippasanno’’</bold>ti. <bold>Dhovanavedhanādīhī</bold>ti catūsu pāsāṇesu dhovanena ceva kāḷakādiapaharaṇatthāya suttena āvunanatthāya ca vijjhanena. Tāpasaṇhakaraṇādīnaṃ <pageBreak edition="Vipassana Research Institut" number="1.0236" /> saṅgaho <bold>ādi</bold>-saddena. <bold>Vaṇṇasampatti</bold>nti suttassa vaṇṇasampattiṃ. <bold>Maṇi viya karajakāyo</bold> paccavekkhitabbato. <bold>Āvutasuttaṃ viya vipassanāñāṇaṃ</bold> anupavisitvā ṭhitattā. <bold>Cakkhumā puriso viya vipassanālābhī bhikkhu</bold> sammadeva dassanato. <bold>Tadārammaṇāna</bold>nti rūpadhammārammaṇānaṃ. Phassapañcamakacittacetasikaggahaṇena gahitadhammāpi vipassanācittuppādapariyāpannā evāti veditabbaṃ. Evañhi tesaṃ vipassanāñāṇagatikattā ‘‘āvutasuttaṃ viya vipassanāñāṇa’’nti vacanaṃ avirodhitaṃ hoti. Kiṃ panete ñāṇassa āvi bhavanti, udāhu puggalassāti? Ñāṇassa. Tassa pana āvibhāvattā puggalassa āvibhūtā nāma honti. <bold>Ñāṇassā</bold>ti ca paccavekkhaṇāñāṇassa.</paragraph>
    <paragraph line="200">Maggañāṇassa anantaraṃ, tasmā lokiyābhiññānaṃ parato chaṭṭhābhiññāya purato vattabbaṃ vipassanāñāṇaṃ. <bold>Evaṃ santepī</bold>ti yadipāyaṃ ñāṇānupubbī, evaṃ santepi. <bold>Etassa antarāvāro natthī</bold>ti pañcasu lokiyābhiññāsu kathitāsu ākaṅkheyyasuttādīsu (ma. ni. 1.65) viya chaṭṭhābhiññā kathetabbāti etassa anabhiññālakkhaṇassa vipassanāñāṇassa tāsaṃ antarāvāro na hoti. <bold>Tasmā</bold> tattha avasarābhāvato <bold>idheva</bold> rūpāvacaracatutthajjhānānantarameva <pageBreak edition="Myanmar" number="1.0267" /><bold>dassitaṃ</bold> vipassanāñāṇaṃ. <bold>Yasmā cā</bold>ti <bold>ca</bold>-saddo samuccayattho, tena na kevalaṃ tadeva, atha kho idampi kāraṇaṃ vipassanāñāṇassa idheva dassaneti imamatthaṃ dīpeti. <bold>Dibbena cakkhunā bheravampi rūpaṃ passato</bold>ti ettha ‘‘iddhividhañāṇena bheravaṃ rūpaṃ nimminitvā cakkhunā passato’’tipi vattabbaṃ, evampi abhiññālābhino apariññātavatthukassa bhayaṃ santāso uppajjati. Uccāvālikavāsi mahānāgattherassa viya. <bold>Pāṭiyekkaṃ sandiṭṭhikaṃ sāmaññaphalaṃ.</bold> Tenāha bhagavā –</paragraph>
    <gatha1 line="201">‘‘Yato <pageBreak edition="Pali Text Society" number="1.0347" /> yato sammasati, khandhānaṃ udayabbayaṃ;</gatha1>
    <gathalast line="202">Labhatī pītipāmojjaṃ, amataṃ taṃ vijānata’’ntiādi. (dha. pa. 374);</gathalast>
    <subhead line="203">Manomayiddhiñāṇakathāvaṇṇanā</subhead>
    <paragraph line="204" number="236-7"><bold>Manena nibbattita</bold>nti abhiññāmanena nibbattitaṃ. Hatthapādādi <bold>aṅgehi ca</bold> kapparajaṇṇuādi <bold>paccaṅgehi ca. Saṇṭhānavasenā</bold>ti kamaladalādisadisasaṇṭhānamattavasena, na rūpābhighātārahabhūtappasādiindriyavasena. <bold>Sabbākārehī</bold>ti vaṇṇasaṇṭhānaavayavavisesādisabbākārehi. <bold>Tena</bold> iddhimatā. <bold>Sadisabhāvadassanatthamevā</bold>ti saṇṭhānatopi vaṇṇatopi avayavavisesatopi sadisabhāvadassanatthameva. <bold>Sajātiyaṃ ṭhito,</bold> na nāgiddhiyā aññajātirūpo.</paragraph>
    <subhead line="205">Iddhividhañāṇādikakathāvaṇṇanā</subhead>
    <paragraph line="206" number="239"><bold>Suparikammakatamattikādayo</bold><pageBreak edition="Vipassana Research Institut" number="1.0237" /><bold>viya iddhividhañāṇaṃ</bold> vikubbanakiriyāya nissayabhāvato.</paragraph>
    <paragraph line="207" number="241"><bold>Sukha</bold>nti akicchena, akasirenāti attho.</paragraph>
    <paragraph line="208" number="243"> Mando uttānaseyyakadārakopi ‘‘daharo’’ti vuccatīti tato visesanatthaṃ <bold>‘‘yuvā’’</bold>ti vuttaṃ. Yuvāpi koci anicchanako amaṇḍanajātiko hotīti tato visesanatthaṃ <bold>‘‘maṇḍanakajātiko’’</bold>tiādi vuttaṃ, tenāha <bold>‘‘yuvāpīti’’</bold>ādi. Kāḷatilappamāṇā bindavo <bold>kāḷatilakāni kāḷā</bold> vā kammāsā, tilappamāṇā bindavo <bold>tilakāni. Vaṅgaṃ</bold> nāma viyaṅgaṃ. Yobbanapīḷakādayo <bold>mukhadūsipīḷakā</bold>. Mukhagato <pageBreak edition="Myanmar" number="1.0268" /> doso <bold>mukhadoso,</bold> lakkhaṇavacanañcetaṃ mukhe adosassāpi pākaṭabhāvassa adhippetattā. Yathā vā mukhe doso, evaṃ mukhe adosopi mukhadoso saralopena. Mukhadoso ca mukhadoso ca <bold>mukhadoso</bold>ti ekasesanayenapettha attho daṭṭhabbo. Evañhi ‘‘paresaṃ soḷasavidhaṃ cittaṃ pākaṭaṃ hotī’’ti vacanaṃ samatthitaṃ hoti.</paragraph>
    <paragraph line="209" number="245"><bold>Pubbenivāsañāṇūpamāya</bold>nti <pageBreak edition="Pali Text Society" number="1.0348" /> pubbenivāsañāṇassa dassitaupamāyaṃ. Taṃ divasaṃ katakiriyā nāma pākatikasattassapi yebhuyyena pākaṭā hotīti dassanatthaṃ <bold>taṃdivasa</bold>-ggahaṇaṃ kataṃ. <bold>Taṃdivasagatagāmattaya</bold>-ggahaṇeneva mahābhinīhārehi aññesampi pubbenivāsañāṇalābhīnaṃ tīsu bhavesu katakiriyā yebhuyyena pākaṭā hotīti dīpitanti daṭṭhabbaṃ.</paragraph>
    <paragraph line="210" number="247"><bold>Aparāparaṃ sañcarante</bold>ti taṃtaṃkiccavasena ito cito ca sañcarante. Yathāvutta<bold>pāsādoviya bhikkhuno karajakāyo daṭṭhabbo</bold> tattha patiṭṭhitassa daṭṭhabbadassanasiddhito. Cakkhumato hi dibbacakkhusamadhigamo. Yathāha ‘‘maṃsacakkhussa uppādo, maggo dibbassa cakkhuno’’ti (itivu. 61). <bold>Cakkhumā puriso viya ayameva dibbacakkhuṃ patvā ṭhito bhikkhu</bold> daṭṭhabbassa dassanato. <bold>Gehaṃ pavisantā viya</bold> etaṃ attabhāvagehaṃ okkamantā, upapajjantāti attho. <bold>Gehā nikkhamantā viya</bold> etasmā attabhāvagehato pakkantā, cavantāti attho. Evaṃ vā ettha attho daṭṭhabbo. <bold>Aparāparaṃ sañcaraṇakasattā</bold>ti pana punappunaṃ saṃsāre paribbhamantā sattā. <bold>‘‘Tattha tattha nibbattasattā’’</bold>ti pana iminā tasmiṃ bhave jātasaṃvaddhe satte vadati. Nanu cāyaṃ dibbacakkhuñāṇakathā, ettha kasmā ‘‘tīsu bhavesū’’ti catuvokārabhavassāpi saṅgaho katoti āha <pageBreak edition="Vipassana Research Institut" number="1.0238" /><bold>‘‘idañcā’’</bold>tiādi. Tattha <bold>ida</bold>nti ‘‘tīsu bhavesu nibbattasattāna’’nti idaṃ vacanaṃ. <bold>Desanāsukhatthamevā</bold>ti kevalaṃ desanāsukhatthaṃ, na catuvokārabhave nibbattasattānaṃ dibbacakkhuno āvibhāvasabbhāvato. Na hi ‘‘ṭhapetvā arūpabhava’’nti vā ‘‘dvīsu <pageBreak edition="Pali Text Society" number="1.0349" /> bhavesū’’ti vā vuccamāne desanā sukhāvabodhā ca hotīti.</paragraph>
    <subhead line="211">Āsavakkhayañāṇakathāvaṇṇanā</subhead>
    <paragraph line="212" number="248"><bold>Vipassanāpādaka</bold>nti <pageBreak edition="Myanmar" number="1.0269" /> vipassanāya padaṭṭhānabhūtaṃ. Vipassanā ca tividhā vipassakapuggalabhedena. Mahābodhisattānañhi paccekabodhisattānañca vipassanā cintāmayañāṇasaṃvaddhitā sayambhuñāṇabhūtā, itaresaṃ sutamayañāṇasaṃvaddhitā paropadesasambhūtā nāma. Sā ‘‘ṭhapetvā nevasaññānāsaññāyatanaṃ avasesarūpārūpajjhānānaṃ aññatarato vuṭṭhāyā’’tiādinā anekadhā, arūpamukhavasena catudhātuvavatthāne vuttānaṃ tesaṃ tesaṃ dhātupariggahamukhānañca aññataramukhavasena anekadhā ca visuddhimagge nānānayato vibhāvitā. Mahābodhisattānaṃ pana catuvīsatikoṭisatasahassamukhena pabhedagamanato nānānayaṃ sabbaññutañāṇasannissayassa ariyamaggañāṇassa adhiṭṭhānabhūtaṃ pubbabhāgañāṇagabbhaṃ gaṇhāpentaṃ pariṇataṃ gacchantaṃ paramagambhīraṃ saṇhasukhumataraṃ anaññasādhāraṇaṃ vipassanāñāṇaṃ hoti, yaṃ aṭṭhakathāsu ‘‘mahāvajirañāṇa’’nti vuccati. Yassa ca pavattivibhāgena catuvīsatikoṭisatasahassappabhedassa pādakabhāvena samāpajjiyamānā catuvīsatikoṭisatasahassasaṅkhyā devasikaṃ satthu vaḷañjanakasamāpattiyo vuccanti, svāyaṃ buddhānaṃ vipassanācāro <bold>paramatthamañjusāyaṃ</bold> visuddhimaggasaṃvaṇṇanāyaṃ (visuddhi. ṭī. 1.216) uddesato dassito. Atthikehi tato gahetabbo, idha pana sāvakānaṃ vipassanā adhippetā.</paragraph>
    <paragraph line="213"><bold>Āsavānaṃ khayañāṇāyā</bold>ti āsavānaṃ khepanato samucchindanato āsavakkhayo, ariyamaggo, tattha ñāṇaṃ āsavānaṃ khayañāṇaṃ, tadatthaṃ tenāha <bold>‘‘āsavānaṃ khayañāṇanibbattanatthāyā’’</bold>ti. Āsavā ettha khīyantīti <bold>āsavānaṃ khayo</bold> nibbānaṃ. Khepeti pāpadhammeti <bold>khayo,</bold> maggo. So pana pāpakkhayo āsavakkhayena vinā natthīti ‘‘khaye ñāṇa’’nti ettha khayaggahaṇena <pageBreak edition="Pali Text Society" number="1.0350" /> āsavakkhayo vuttoti āha <bold>‘‘khaye ñāṇa’’</bold>ntiādi. Samitapāpo samaṇoti katvā āsavānaṃ khīṇattā samaṇo nāma hotīti āha <bold>‘‘āsavānaṃ khayā samaṇo hotīti ettha phala’’</bold>nti. Āsavavaḍḍhiyā saṅkhāre vaḍḍhento visaṅkhārato suvidūravidūroti ‘‘ārā so āsavakkhayā’’ti ettha āsavakkhayapadaṃ visaṅkhārādhivacananti āha <pageBreak edition="Vipassana Research Institut" number="1.0239" /><bold>‘‘āsavakkhayāti ettha nibbānaṃ vutta’’</bold>nti. <bold>Bhaṅgo</bold>ti <pageBreak edition="Myanmar" number="1.0270" /> āsavānaṃ khaṇanirodho ‘‘āsavānaṃ khayo’’ti vuttoti yojanā.</paragraph>
    <paragraph line="214"><bold>‘‘Idaṃ dukkha’’</bold>nti dukkhassa ariyasaccassa tadā bhikkhuno paccakkhato gahitabhāvadassanaṃ. <bold>‘‘Ettakaṃ dukkha’’</bold>nti tassa paricchijjaggahitabhāvadassanaṃ. <bold>‘‘Na ito bhiyyo’’</bold>ti tassa anavasesetvā gahitabhāvadassanaṃ. Tenāha <bold>‘‘sabbampi dukkhasacca’’</bold>ntiādi. <bold>Sarasalakkhaṇapaṭivedhenā</bold>ti sabhāvasaṅkhātassa lakkhaṇassa asammohato paṭivijjhanena, asammohapaṭivedhoti ca. Yathā tasmiṃ ñāṇe pavatte pacchā dukkhasaccassa sarūpādiparicchede sammoho na hoti, tathā pavatti, tenāha <bold>‘‘yathābhūtaṃ pajānātī’’</bold>ti. Dukkhaṃ samudeti etasmāti dukkhasamudayo, taṇhāti āha <bold>‘‘tassa cā’’</bold>tiādi. <bold>Yaṃ ṭhānaṃ patvā</bold>ti yaṃ nibbānaṃ maggassa ārammaṇapaccayaṭṭhena kāraṇabhūtaṃ āgamma, ‘‘patvā’’ti ca tadubhayavato puggalassa patti tadubhayassa patti viyāti katvā vuttaṃ. <bold>Patvā</bold>ti vā pāpuṇanahetu. <bold>Appavattī</bold>ti appavattinimittaṃ, te vā nappavattanti etthāti <bold>appavatti,</bold> nibbānaṃ. <bold>Tassā</bold>ti dukkhanirodhassa. <bold>Sampāpaka</bold>nti sacchikaraṇavasena sammadeva pāpakaṃ.</paragraph>
    <paragraph line="215"><bold>Kilesavasenā</bold>ti āsavasaṅkhātakilesavasena. Yasmā āsavānaṃ dukkhasaccapariyāyo tappariyāpannattā, sesasaccānañca taṃsamudayādipariyāyo atthi, tasmā vuttaṃ <bold>‘‘pariyāyato’’</bold>ti. Dassento saccānīti yojanā. Āsavānaṃyeva cettha gahaṇaṃ ‘‘āsavānaṃ khayañāṇāyā’’ti āraddhattā. Tathā hi ‘‘kāmāsavāpi cittaṃ vimuccatī’’tiādinā <pageBreak edition="Pali Text Society" number="1.0351" /> (dī. ni. 1.248; ma. ni. 1.433; ma. ni. 3.19) āsavavimuttisīseneva sabbakilesavimutti vuttā. ‘‘Idaṃ dukkhanti yathābhūtaṃ pajanātī’’tiādinā missakamaggo idha kathitoti <bold>‘‘saha vipassanāya koṭippattaṃ maggaṃ kathesī’’</bold>ti vuttaṃ. <bold>‘‘Jānato passato’’</bold>ti iminā pariññāsacchikiriyābhāvanābhisamayā vuttā. ‘‘Vimuccatī’’ti iminā pahānābhisamayo vuttoti āha <bold>‘‘iminā maggakkhaṇaṃ dassetī’’</bold>ti. <bold>‘‘Jānato passato’’</bold>ti vā hetuniddesoyaṃ. Jānanahetu dassanahetu kāmāsavāpi cittaṃ vimuccatīti yojanā. Dhammānañhi samānakālikānampi paccayappaccayuppannatā sahajātakoṭiyā labbhatīti. Bhavāsavaggahaṇena cettha bhavarāgassa viya bhavadiṭṭhiyāpi samavarodhoti diṭṭhāsavassāpi <pageBreak edition="Myanmar" number="1.0271" /> saṅgaho daṭṭhabbo. <bold>Khīṇā jātītiādīhi</bold> padehi. <bold>Tassā</bold>ti paccavekkhaṇāñāṇassa. <bold>Bhūmi</bold>nti pavattiṭṭhānaṃ.</paragraph>
    <paragraph line="216">Yenādhippāyena ‘‘katamā panassā’’tiādinā codanā katā, taṃ vivaranto <bold>‘‘na tāvassā’’</bold>tiādimāha <pageBreak edition="Vipassana Research Institut" number="1.0240" />. Tattha <bold>na tāvassa atītā jāti khīṇā</bold> maggabhāvanāyāti adhippāyo. Tattha kāraṇamāha <bold>‘‘pubbeva khīṇattā’’</bold>ti. Na anāgatā assa jāti khīṇāti yojanā. <bold>Na anāgatā</bold>ti ca anāgatabhāvasāmaññaṃ gahetvā lesena codeti, tenāha <bold>‘‘anāgate vāyāmābhāvato’’</bold>ti. Anāgataviseso panettha adhippeto, tassa ca khepane vāyāmopi labbhateva, tenāha <bold>‘‘yā pana maggassā’’</bold>tiādi. <bold>Ekacatupañcavokārabhavesū</bold>ti bhavattayaggahaṇaṃ vuttanayena anavasesato jātiyā khīṇabhāvadassanatthaṃ. <bold>Ta</bold>nti yathāvuttaṃ jātiṃ. <bold>So</bold>ti khīṇāsavo bhikkhu.</paragraph>
    <paragraph line="217">Brahmacariyavāso nāma ukkaṭṭhaniddesena maggabrahmacariyassa nibbattanaṃ evāti āha <bold>‘‘parivuttha’’</bold>nti. Sammādiṭṭhiyā catūsu saccesu pariññādikiccasādhanavasena pavattamānāya sammāsaṅkappādīnampi dukkhasacce pariññābhisamayānuguṇā pavatti, itarasaccesu ca <pageBreak edition="Pali Text Society" number="1.0352" /> nesaṃ pahānābhisamayādipavatti pākaṭā eva, tena vuttaṃ <bold>‘‘catūsu saccesu catūhi maggehi pariññāpahānasacchikiriyābhāvanāvasenā’’</bold>ti. Dukkhanirodhamaggesu pariññāsacchikiriyābhāvanā yāvadeva samudayappahānatthāyāti āha <bold>‘‘tena tena maggena pahātabbakilesā pahīnā’’</bold>ti. <bold>Itthattāyā</bold>ti ime pakārā itthaṃ, tabbhāvo itthattaṃ, tadatthanti vuttaṃ hoti. Te pana pakārā ariyamaggabyāpārabhūtā pariññādayo idhādhippetāti āha <bold>‘‘evaṃ soḷasakiccabhāvāyā’’</bold>ti. Te hi maggaṃ paccavekkhato maggānubhāvena pākaṭā hutvā upaṭṭhahanti, pariññādīsu ca pahānameva padhānaṃ tadatthattā itaresanti āha <bold>‘‘kilesakkhayabhāvāya vā’’</bold>ti. Pahīnakilesapaccavekkhaṇavasena vā evaṃ vuttaṃ. Dutiyavikappe <bold>itthattāyā</bold>ti nissakke sampadānavacananti āha <bold>‘‘itthabhāvato’’</bold>ti. <bold>Apara</bold>nti anāgataṃ. <bold>Ime pana</bold> carimakattabhāvasaṅkhātā <bold>pañcakkhandhā pariññātā tiṭṭhanti,</bold> etena tesaṃ appatiṭṭhataṃ dasseti. Apariññāmūlikā hi patiṭṭhā. Yathāha ‘‘kabaḷīkāre ce bhikkhave āhāre atthi rāgo atthi nandī atthi <pageBreak edition="Myanmar" number="1.0272" /> taṇhā, patiṭṭhitaṃ tattha viññāṇaṃ virūḷha’’ntiādi. (Saṃ. ni. 2.64; kathā. 296; mahāni. 7) tenevāha <bold>‘‘chinnamūlakā rukkhā viyā’’</bold>tiādi.</paragraph>
    <paragraph line="218" number="249"><bold>Pabbatamatthake</bold>ti pabbatasikhare. Tañhi yebhuyyena saṅkhittaṃ saṅkucitaṃ hotīti pāḷiyaṃ ‘‘pabbatasaṅkhepe’’ti vuttaṃ. Pabbatapariyāpanno vā padeso <bold>pabbatasaṅkhepo</bold><pageBreak edition="Pali Text Society" number="1.0353" />. <bold>Anāvilo</bold>ti akālusiyo, sā cassa anāvilatā kaddamābhāvena hotīti āha <bold>‘‘nikkaddamo’’</bold>ti. <bold>Sippiyo</bold>ti suttiyo. <bold>Sambukā</bold>ti saṅkhalikā. <bold>Ṭhitāsupi nisinnāsupi</bold> gāvīsu. <bold>Vijjamānāsū</bold>ti labbhamānāsu, itarā ṭhitāpi nisinnāpi ‘‘carantī’’ti vuccanti sahacaraṇanayena. <bold>Tiṭṭhantameva,</bold> na pana kadācipi carantaṃ. <bold>Dvaya</bold>nti sippisambukaṃ, macchagumbanti idaṃ ubhayaṃ. <bold>Tiṭṭhantanti vuttaṃ</bold> carantaṃ <pageBreak edition="Vipassana Research Institut" number="1.0241" /> pīti adhippāyo. <bold>‘‘Itarañca dvaya’’</bold>nti ca yathāvuttameva sippisambukādidvayaṃ vadati. Tañhi caratīti. Kiṃ vā imāya sahacariyāya, yathālābhaggahaṇaṃ panettha daṭṭhabbaṃ. Sakkharakathalassa hi vasena tiṭṭhantanti. Sippisambukassa macchagumbassa ca vasena tiṭṭhantampi carantaṃ pīti yojanā kātabbā.</paragraph>
    <paragraph line="219"><bold>Tesaṃ</bold> dasannaṃ ñāṇānaṃ. <bold>Tatthā</bold>ti tasmiṃ ārammaṇavibhāge, tesu vā ñāṇesu. Bhūmibhedato, kālabhedato, santānabhedato cāti <bold>sattavidhārammaṇaṃ vipassanāñāṇaṃ. ‘‘Rūpāyatanamattamevā’’</bold>ti idaṃ tassa ñāṇassa abhinimmiyamāne manomaye kāye rūpāyatanamevārabbha pavattanato vuttaṃ, na tattha gandhāyataṃ ādīnaṃ abhāvato. Na hi rūpakalāpo gandhāyataṃ ādirahito atthi. Parinipphannameva nimmitarūpaṃ, tenāha <bold>‘‘parittapaccuppannabahiddhārammaṇa’’</bold>nti. Āsavakkhayañāṇaṃ nibbānārammaṇameva samānaṃ parittattikavasena appamāṇārammaṇaṃ, ajjhattattikavasena bahiddhārammaṇaṃ, atītattikavasena navattabbārammaṇañca hotīti āha <bold>‘‘appamāṇabahiddhānavattabbārammaṇa’’</bold>nti. Kūṭo <pageBreak edition="Pali Text Society" number="1.0354" /> viya kūṭāgārassa bhagavato desanāya arahattaṃ uttamaṅgabhūtanti āha <bold>‘‘arahattanikūṭenā’’</bold>ti. <bold>Desanaṃ niṭṭhāpesī</bold>ti titthakaramataharavibhāviniṃ nānāvidhakuhanalapanādimicchājīvaviddhaṃsiniṃ tividhasīlālaṅkataṃ paramasallekhapaṭipattidīpaniṃ jhānābhiññādiuttarimanussadhammavibhūsitaṃ cuddasavidhamahāsāmaññaphalapaṭimaṇḍitaṃ anaññasādhāraṇaṃ desanaṃ niṭṭhāpesi.</paragraph>
    <subhead line="220">Ajātasattuupāsakattapaṭivedanākathāvaṇṇanā</subhead>
    <paragraph line="221" number="250"><bold>Ādimajjhapariyosāna</bold>nti <pageBreak edition="Myanmar" number="1.0273" /> ādiñca majjhañca pariyosānañca. <bold>Sakkaccaṃ</bold> sagāravaṃ. <bold>Āraddhaṃ</bold> dhammasaṅgāhakehi.</paragraph>
    <paragraph line="222"><bold>Abhikkantā</bold> vigatāti atthoti āha <bold>‘‘khaye dissatī’’</bold>ti. Tathā hi ‘‘nikkhanto paṭhamo yāmo’’ti upari vuttaṃ. <bold>Abhikkantataro</bold>ti ativiya kantataro manoramo, tādiso ca sundaro bhaddako nāma hotīti āha <bold>‘‘sundare dissatī’’</bold>ti. <bold>Ko</bold>ti devanāgayakkhagandhabbādīsu ko katamo. <bold>Me</bold>ti mama. <bold>Pādānī</bold>ti pāde. <bold>Iddhiyā</bold>ti imāya evarūpāya deviddhiyā. <bold>Yasasā</bold>ti iminā edisena parivārena, parijanena ca. <bold>Jala</bold>nti vijjotamāno. <bold>Abhikkantenā</bold>ti ativiya kantena kamanīyena abhirūpena. <bold>Vaṇṇenā</bold>ti chavivaṇṇena sarīravaṇṇanibhāya <pageBreak edition="Vipassana Research Institut" number="1.0242" />. <bold>Sabbā obhāsayaṃ disā</bold>ti dasapi disā pabhāsento cando viya, sūriyo viya ca ekobhāsaṃ ekālokaṃ karontoti gāthāya attho. <bold>Abhirūpe</bold>ti uḷārarūpe sampannarūpe.</paragraph>
    <paragraph line="223">‘‘Coro coro, sappo sappo’’tiādīsu <bold>bhaye āmeḍitaṃ,</bold> ‘‘vijjha vijjha, pahara paharā’’tiādīsu <bold>kodhe,</bold> ‘‘sādhu sādhūtiādīsu (ma. ni. 1.327; saṃ. ni. 2.127; 3.35; 5.1005) <bold>pasaṃsāyaṃ,</bold> ‘‘gaccha gaccha, lunāhi lunāhī’’tiādīsu <bold>turite,</bold> ‘‘āgaccha āgacchā’’tiādīsu <bold>kotūhale,</bold> ‘‘buddho buddhoti cintento’’tiādīsu (bu. vaṃ. 44) <bold>acchare</bold><pageBreak edition="Pali Text Society" number="1.0355" />, ‘‘abhikkamathāyasmanto abhikkamathāyasmanto’’tiādīsu (dī. ni. 3.20; a. ni. 9.11) <bold>hāse,</bold> ‘‘kahaṃ ekaputtaka kahaṃ ekaputtakā’’tiādīsu (saṃ. ni. 2.63) <bold>soke,</bold> ‘‘aho sukhaṃ aho sukha’’ntiādīsu (udā. 20; dī. ni. 3.305; cūḷava. 332) <bold>pasāde. Ca</bold>-saddo avuttasamuccayattho, tena garahāasammānādīnaṃ saṅgaho daṭṭhabbo. Tattha ‘‘pāpo pāpo’’tiādīsu <bold>garahāyaṃ,</bold> ‘‘abhirūpaka abhirūpakā’’tiādīsu <bold>asammāne</bold> daṭṭhabbaṃ.</paragraph>
    <paragraph line="224">Nayidaṃ āmeḍitavasena dvikkhattuṃ vuttaṃ, atha kho atthadvayavasenāti dassento <bold>‘‘atha vā’’</bold>tiādimāha ‘‘abhikkanta’’nti vacanaṃ apekkhitvā napuṃsakaliṅgavasena vuttaṃ. Taṃ pana bhagavato vacanaṃ dhammassa desanāti katvā <pageBreak edition="Myanmar" number="1.0274" /> tathā vuttaṃ. Atthamattadassanaṃ vā etaṃ, tasmā atthavasenettha liṅgavibhattipariṇāmo veditabbo. Dutiyapadepi eseva nayo. <bold>Dosanāsanato</bold>ti rāgādikilesavidhamanato. <bold>Guṇādhigamanato</bold>ti sīlādiguṇānaṃ sampādanato. Ye guṇe desanā adhigameti, tesu padhānabhūtā dassetabbāti te padhānabhūte tāva dassetuṃ <bold>‘‘saddhājananato paññājananato’’</bold>ti vuttaṃ. Saddhāpamukhā hi lokiyā guṇā paññāpamukhā lokuttarā. Sīlādiatthasampattiyā <bold>sātthato.</bold> Sabhāvaniruttisampattiyā <bold>sabyañjanato.</bold> Suviññeyyasaddapayogatāya <bold>uttānapadato.</bold> Saṇhasukhumabhāvena dubbiññeyyatthatāya <bold>gambhīratthato.</bold> Siniddhamudumadhurasaddapayogatāya <bold>kaṇṇasukhato.</bold> Vipulavisuddhapemanīyatthatāya <bold>hadayaṅgamato. </bold> Mānātimānavidhamanena <bold>anattukkaṃsanato.</bold> Thambhasārambhanimmaddanena <bold>aparavambhanato.</bold> Hitādhippāyappavattiyā, paresaṃ rāgapariḷāhādivūpagamanena <pageBreak edition="Pali Text Society" number="1.0356" /> ca <bold>karuṇāsītalato.</bold> Kilesandhakāravidhamanena <bold>paññāvadātato.</bold> Karavīkarutamañjutāya <bold>āpātharamaṇīyato.</bold> Pubbāparāviruddhasuvisuddhatāya <bold>vimaddakkhamato.</bold> Āpātharamaṇīyatāya eva <bold>suyyamānasukhato. </bold> Vimaddakkhamatāya, hitajjhāsayappavattitāya ca <bold>vīmaṃsiyamānahitato. Evamādīhī</bold>ti <bold>ādi</bold>-saddena saṃsāracakkanivattanato saddhammacakkappavattanato, micchāvādaviddhaṃsanato sammāvādapatiṭṭhāpanato, akusalamūlasamuddharaṇato <pageBreak edition="Vipassana Research Institut" number="1.0243" /> kusalamūlasaṃropanato, apāyadvārapidhānato saggamaggadvāravivaraṇato, pariyuṭṭhānavūpasamanato anusayasamugghāṭanatoti evamādīnaṃ saṅgaho daṭṭhabbo.</paragraph>
    <paragraph line="225"><bold>Adhomukhaṭṭhapita</bold>nti kenaci adhomukhaṃ ṭhapitaṃ. <bold>Heṭṭhāmukhajāta</bold>nti sabhāveneva heṭṭhāmukhaṃ jātaṃ. <bold>Ugghāṭeyyā</bold>ti vivaṭaṃ kareyya. <bold>Hatthe gahetvā</bold> ‘‘puratthābhimukho, uttarābhimukho vā gacchā’’tiādīni avatvā hatthe gahetvā nissandehaṃ katvā. ‘‘Esa maggo, evaṃ gacchā’’ti dasseyya. <bold>Kāḷapakkhacātuddasī</bold>ti kāḷapakkhe cātuddasī. <bold>Nikkujjitaṃ</bold> ādheyyassa anādhārabhūtaṃ bhājanaṃ ādhārabhāvāpādanavasena <bold>ukkujjeyya. </bold> Aññāṇassa abhimukhattā heṭṭhāmukhajātatāya <bold>saddhammavimukhaṃ</bold> adhomukhaṭṭhapitatāya <bold>asaddhamme patita</bold>nti evaṃ padadvayaṃ yathārahaṃ yojetabbaṃ, na yathāsaṅkhyaṃ. Kāmaṃ kāmacchandādayo paṭicchādakā nīvaraṇabhāvato, micchādiṭṭhi pana savisesaṃ paṭicchādikā satte micchābhinivesanavasenāti āha <pageBreak edition="Myanmar" number="1.0275" /><bold>‘‘micchādiṭṭhigahanapaṭicchanna’’</bold>nti. Tenāha bhagavā ‘‘micchādiṭṭhiparamāhaṃ <pageBreak edition="Pali Text Society" number="1.0357" /> bhikkhave vajjaṃ vadāmī’’ti. Sabbo apāyagāmimaggo <bold>kummaggo</bold> kucchito maggoti katvā. Sammādiṭṭhiādīnaṃ ujupaṭipakkhatāya micchādiṭṭhiādayo aṭṭha micchattadhammā micchāmaggā. Teneva hi tadubhayapaṭipakkhataṃ sandhāya <bold>‘‘saggamokkhamaggaṃ āvikarontenā’’</bold>ti vuttaṃ. Sappiādisannissayo padīpo na tathā ujjalo, yathā telasannissayoti <bold>telapajjota</bold>-ggahaṇaṃ. <bold>Etehi pariyāyehī</bold>ti etehi nikkujjitukkujjanapaṭicchannavivaraṇādiupamopamitabbappakārehi, etehi vā yathāvuttehi nānāvidhakuhanalapanādimicchājīvavividhamanādivibhāvanapariyāyehi. Tenāha <bold>‘‘anekapariyāyena dhammo pakāsito’’</bold>ti.</paragraph>
    <paragraph line="226"><bold>Pasannakāra</bold>nti pasannehi kātabbaṃ sakkāraṃ. <bold>Saraṇa</bold>nti paṭisaraṇaṃ, tenāha <bold>‘‘parāyaṇa’’</bold>nti. Parāyaṇabhāvo ca anatthanisedhanena, atthasampaṭipādanena ca hotīti āha <bold>‘‘aghassa tātā, hitassa ca vidhātā’’</bold>ti. <bold>Aghassā</bold>ti dukkhatoti vadanti, pāpatoti pana attho yutto, nissakke cetaṃ sāmivacanaṃ. Ettha ca nāyaṃ <bold>gamu</bold>-saddo nī-saddādayo viya dvikammako, tasmā yathā ‘‘ajaṃ gāmaṃ netī’’ti vuccati, evaṃ ‘‘bhagavantaṃ saraṇaṃ gacchāmī’’ti vattuṃ na sakkā, ‘‘saraṇanti gacchāmī’’ti pana vattabbaṃ. Iti-saddo cettha luttaniddiṭṭho. Tassa cāyamattho. Gamanañca tadadhippāyena bhajanaṃ jānanaṃ vāti dassento <bold>‘‘iminā adhippāyenā’’</bold>tiādimāha. Tattha <bold>‘‘bhajāmī’’</bold>tiādīsu purimassa purimassa pacchimaṃ pacchimaṃ atthavacanaṃ, <bold>bhajanaṃ</bold> vā saraṇādhippāyena upasaṅkamanaṃ, <bold>sevanaṃ</bold> santikāvacaratā, <bold>payirupāsanaṃ</bold> vattapaṭivattakaraṇena upaṭṭhānanti <pageBreak edition="Vipassana Research Institut" number="1.0244" /> evaṃ sabbathāpi anaññasaraṇataṃyeva dīpeti. <bold>‘‘Gacchāmī’’</bold>ti <pageBreak edition="Pali Text Society" number="1.0358" /> padassa bujjhāmīti ayamattho kathaṃ labbhatīti āha <bold>‘‘yesañhī’’</bold>tiādi.</paragraph>
    <paragraph line="227"><bold>‘‘Adhigatamagge sacchikatanirodhe’’</bold>ti padadvayenāpi phalaṭṭhā eva dassitā, na maggaṭṭhāti te dassento <bold>‘‘yathānusiṭṭhaṃ paṭipajjamāne cā’’</bold>tiādimāha. Nanu ca kalyāṇaputhujjanopi ‘‘yathānusiṭṭhaṃ paṭipajjatī’’ti vuccatīti? Kiñcāpi vuccati, nippariyāyena pana maggaṭṭhā eva tathā vattabbā, na itaro niyāmokkamanābhāvato. Tathā hi te eva vuttā <bold>‘‘apāyesu apatamāne dhāretī’’</bold>ti. Sammattaniyāmokkamanena hi apāyavinimuttasambhavo <pageBreak edition="Myanmar" number="1.0276" />. <bold>Akkhāyatī</bold>ti ettha <bold>iti</bold>-saddo ādiattho, pakārattho vā, tena ‘‘yāvatā bhikkhave dhammā saṅkhatā vā asaṅkhatā vā, virāgo tesaṃ aggaṃ akkhāyatī’’ti (itivu. 90; a. ni. 4.34) suttapadaṃ saṅgaṇhāti, <bold>‘‘vitthāro’’</bold>ti vā iminā. Ettha ca <bold>ariyamaggo</bold> niyyānikatāya, <bold>nibbānaṃ</bold> tassa tadatthasiddhihetutāyāti ubhayameva nippariyāyena ‘‘dhammo’’ti vutto. Nibbānañhi ārammaṇapaccayabhūtaṃ labhitvā ariyamaggassa tadatthasiddhi. Tathāpi yasmā ariyaphalānaṃ ‘‘tāya saddhāya avūpasantāyā’’tiādi vacanato maggena samucchinnānaṃ kilesānaṃ paṭipassaddhippahānakiccatāya, niyyānānuguṇatāya, niyyānapariyosānatāya ca, pariyattidhammassa pana ‘‘niyyānadhammassa samadhigamanahetutāyā’’ti iminā pariyāyena vuttanayena dhammabhāvo labbhati eva. Svāyamattho pāṭhārūḷho evāti dassento <bold>‘‘na kevala’’</bold>ntiādimāha.</paragraph>
    <paragraph line="228">‘‘Kāmarāgo bhavarāgo’’ti evamādi bhedo sabbopi rāgo virajjati etenāti <bold>rāgavirāgoti maggo kathito.</bold> Ejāsaṅkhātāya <pageBreak edition="Pali Text Society" number="1.0359" /> taṇhāya, antonijjhānalakkhaṇassa sokassa ca taduppattiyaṃ sabbaso parikkhīṇattā <bold>anejaṃ asokanti phalaṃ kathitaṃ. Appaṭikūla</bold>nti avirodhadīpanato kenaci aviruddhaṃ, iṭṭhaṃ paṇītanti vā attho. Paguṇarūpena pavattitattā, pakaṭṭhaguṇavibhāvanato vā <bold>paguṇaṃ.</bold> Yathāha ‘‘vihiṃsasaññī paguṇaṃ na bhāsiṃ, dhammaṃ paṇītaṃ manujesu brahme’’ti. (Ma. ni. 1.283; ma. ni. 2.339; mahāva. 9) sabbadhammakkhandhā kathitāti yojanā.</paragraph>
    <paragraph line="229"><bold>Diṭṭhisīlasaṅghātenā</bold>ti ‘‘yāyaṃ diṭṭhi ariyā niyyānikā niyyāti takkarassa sammā dukkhakkhayāya, tathārūpāya diṭṭhiyā diṭṭhisāmaññagato viharatī’’ti (dī. ni. 3.324; ma. ni. 4.92; 3.54) evaṃ vuttāya diṭṭhiyā, ‘‘yāni tāni sīlāni akhaṇḍāni acchiddāni asabalāni akammāsāni bhujissāni viññuppasatthāni aparāmaṭṭhāni samādhisaṃvattanikāni <pageBreak edition="Vipassana Research Institut" number="1.0245" />, tathārūpehi sīlehi sīlasāmaññagato viharatī’’ti (dī. ni. 3.323; ma. ni. 1.492; 3.54; a. ni. 6.11; pari. 274) evaṃ vuttānaṃ sīlānañca saṃhatabhāvena, diṭṭhisīlasāmaññenāti attho. <bold>Saṃhato</bold>ti ghaṭito, sametoti attho. Ariyapuggalā hi yattha katthaci dūre ṭhitāpi attano guṇasāmaggiyā saṃhatā eva <pageBreak edition="Myanmar" number="1.0277" />. <bold>Aṭṭha ca puggaladhammadasā te</bold>ti te purisayugavasena cattāropi puggalavasena aṭṭheva ariyadhammassa paccakkhadassāvitāya dhammadasā. Tīṇi vatthūni ‘‘saraṇa’’nti gamanena, tikkhattuṃ gamanena ca <bold>tīṇi saraṇagamanāni. Paṭivedesī</bold>ti attano hadayagataṃ vācāya pavedesi.</paragraph>
    <subhead line="230">Saraṇagamanakathāvaṇṇanā</subhead>
    <paragraph line="231">Saraṇagamanassa visayappabhedaphalasaṃkilesabhedānaṃ <pageBreak edition="Pali Text Society" number="1.0360" /> viya kattu ca vibhāvanā tattha kosallāya hotīti <bold>‘‘saraṇagamanesu kosallatthaṃ saraṇaṃ…pe… veditabbo’’</bold>ti vuttaṃ tena vinā saraṇagamanasseva asambhavato. Kasmā panettha vodānaṃ na gahitaṃ, nanu vodānavibhāvanāpi tattha kosallāvahāti? Saccametaṃ, taṃ pana saṃkilesaggahaṇeneva atthato dīpitaṃ hotīti na gahitaṃ. Yāni hi nesaṃ saṃkilesakāraṇāni aññāṇādīni, tesaṃ sabbena sabbaṃ anuppannānaṃ anuppādanena, uppannānañca pahānena vodānaṃ hotīti. Hiṃsatthassa sara-saddassa vasenetaṃ padaṃ daṭṭhabbanti ‘‘hiṃsatīti saraṇa’’nti vatvā taṃ pana hiṃsanaṃ kesaṃ kathaṃ kassa vāti codanaṃ sodhento <bold>‘‘saraṇagatāna’’</bold>ntiādimāha. Tattha <bold>bhaya</bold>nti vaṭṭabhayaṃ. <bold>Santāsa</bold>nti cittutrāsaṃ teneva cetasikadukkhassa gahitattā. <bold>Dukkha</bold>nti kāyikadukkhaṃ. <bold>Duggatiparikilesa</bold>nti duggatipariyāpannaṃ sabbampi dukkhaṃ, tayidaṃ sabbaṃ parato phalakathāyaṃ āvibhavissati. <bold>Eta</bold>nti ‘‘saraṇa’’nti padaṃ.</paragraph>
    <paragraph line="232">Evaṃ avisesato saraṇa-saddassa atthaṃ dassetvā idāni visesato dassetuṃ <bold>‘‘atha vā’’</bold>tiādi vuttaṃ. <bold>Hite pavattanenā</bold>ti ‘‘sampannasīlā bhikkhave viharathā’’tiādinā (ma. ni. 1.64, 69) atthe niyojanena. <bold>Ahitā ca nivattanenā</bold>ti. ‘‘Pāṇātipātassa kho pāpako vipāko, pāpakaṃ abhisamparāya’’ntiādinā ādīnavadassanādimukhena anatthato nivattanena. <bold>Bhayaṃ hiṃsatī</bold>ti hitāhitesu appavattipavattihetukaṃ byasanaṃ appavattikaraṇena vināseti. Bhavakantārā uttāraṇena maggasaṅkhāto dhammo, itaro assāsadānena sattānaṃ <pageBreak edition="Pali Text Society" number="1.0361" /> bhayaṃ hiṃsatīti yojanā. <bold>Kārāna</bold>nti dānavasena pūjāvasena ca upanītānaṃ sakkārānaṃ. Vipulaphalapaṭilābhakaraṇena sattānaṃ bhayaṃ hiṃsatīti yojanā, anuttaradakkhiṇeyyabhāvatoti <pageBreak edition="Myanmar" number="1.0278" /> adhippāyo. <bold>Imināpi pariyāyenā</bold>ti imināpi vibhajitvā vuttena kāraṇena.</paragraph>
    <paragraph line="233">‘‘Sammāsambuddho <pageBreak edition="Vipassana Research Institut" number="1.0246" /> bhagavā, svākkhāto dhammo, suppaṭipanno saṅgho’’ti evaṃ pavatto tattha ratanattaye pasādo tappasādo, tadeva ratanattayaṃ garu etassāti taggaru tabbhāvo taggarutā, tappasādo ca taggarutā ca tappasādataggarutā, tāhi <bold>tappasādataggarutāhi.</bold> Vidhūtadiṭṭhivicikicchāsammohaassaddhiyāditāya <bold>vihatakileso.</bold> Tadeva ratanattayaṃ parāyaṇaṃ parāgati tāṇaṃ leṇanti evaṃ pavattiyā <bold>tapparāyaṇatākārappavatto cittuppādo saraṇagamanaṃ</bold> saraṇaṃ gacchati etenāti. <bold>Taṃsamaṅgī</bold>ti tena yathāvuttacittuppādena samannāgato. <bold>Evaṃ upetī</bold>ti bhajati sevati payirupāsati, evaṃ vā jānāti bujjhatīti evamattho veditabbo. Ettha ca <bold>pasāda</bold>-ggahaṇena lokiyasaraṇagamanamāha. Tañhi pasādappadhānaṃ. <bold>Garutā</bold>gahaṇena lokuttaraṃ. Ariyā hi ratanattayaṃ guṇābhiññatāya pāsāṇacchattaṃ viya garuṃ katvā passanti. Tasmā tappasādena vikkhambhanavasena vigatakileso, taggarutāya samucchedavasenāti yojetabbaṃ agāravakaraṇahetūnaṃ samucchindanato. Tapparāyaṇatā panettha taggatikatāti tāya catubbidhampi vakkhamānaṃ saraṇagamanaṃ gahitanti daṭṭhabbaṃ. Avisesena <pageBreak edition="Pali Text Society" number="1.0362" /> vā pasādagarutā jotitāti <bold>pasāda</bold>ggahaṇena aveccappasādassa itarassa ca gahaṇaṃ, tathā <bold>garutā</bold>gahaṇenāti ubhayenāpi ubhayaṃ saraṇagamanaṃ yojetabbaṃ.</paragraph>
    <paragraph line="234">Maggakkhaṇe ijjhatīti yojanā. <bold>‘‘Nibbānārammaṇaṃ hutvā’’</bold>ti etena atthato catusaccādhigamo eva lokuttarasaraṇagamananti dasseti. Tattha hi nibbānadhammo sacchikiriyābhisamayavasena, maggadhammo bhāvanābhisamayavasena paṭivijjhiyamānoyeva saraṇagamanatthaṃ sādheti. Buddhaguṇā pana sāvakagocarabhūtā pariññābhisamayavasena, tathā ariyasaṅghaguṇā, tenāha <bold>‘‘kiccato sakalepi ratanattaye ijjhatī’’</bold>ti. Ijjhantañca saheva ijjhati, na lokiyaṃ viya patipāṭiyā asammohapaṭivedhena paṭividdhattāti adhippāyo. Ye pana vadanti ‘‘na saraṇagamanaṃ nibbānārammaṇaṃ hutvā pavattati. Maggassa adhigatattā pana adhigatameva hoti ekaccānaṃ tevijjādīnaṃ lokiyavijjādayo viyā’’ti, tesaṃ lokiyameva saraṇagamanaṃ siyā, na lokuttaraṃ, tañca ayuttaṃ duvidhassāpi icchitabbattā.</paragraph>
    <paragraph line="235"><bold>Ta</bold>nti <pageBreak edition="Myanmar" number="1.0279" /> lokiyaṃ saraṇagamanaṃ. <bold>Saddhāpaṭilābho</bold> ‘‘sammāsambuddho bhagavā’’tiādinā. <bold>Saddhāmūlikā</bold>ti yathāvuttasaddhāpubbaṅgamā sammādiṭṭhiti buddhasubuddhataṃ, dhammasudhammataṃ, saṅghasuppaṭipattiñca lokiyāvabodhavaseneva sammā ñāyena dassanato. <bold>‘‘Saddhāmūlikā sammādiṭṭhī’’</bold>ti etena saddhūpanissayā yathāvuttalakkhaṇā paññā lokiyasaraṇagamananti dasseti, tenāha <bold>‘‘diṭṭhijukammanti vuccatī’’</bold>ti. Diṭṭhi eva attano paccayehi uju karīyatīti katvā diṭṭhi vā uju karīyati etenāti <bold>diṭṭhijukammaṃ,</bold> tathā pavatto cittuppādo. Evañca katvā ‘‘tapparāyaṇatākārappavatto <pageBreak edition="Vipassana Research Institut" number="1.0247" /> cittuppādo’’ti idaṃ vacanaṃ samatthitaṃ hoti. Saddhāpubbaṅgamasammādiṭṭhiggahaṇaṃ pana cittuppādassa <pageBreak edition="Pali Text Society" number="1.0363" /> tappadhānatāyāti daṭṭhabbaṃ. <bold>‘‘Saddhāpaṭilābho’’</bold>ti iminā mātādīhi ussāhitadārakādīnaṃ viya ñāṇavippayuttaṃ saraṇagamanaṃ dasseti, <bold>‘‘sammādiṭṭhī’’</bold>ti iminā ñāṇasampayuttaṃ saraṇagamanaṃ. <bold>Tayidaṃ</bold> lokiyaṃ saraṇagamanaṃ. Attā sanniyyātīyati appīyati pariccajīyati etenāti <bold>attasanniyyātanaṃ,</bold> yathāvuttaṃ diṭṭhijukammaṃ. Taṃ ratanattayaṃ parāyaṇaṃ paṭisaraṇaṃ etassāti tapparāyaṇo, puggalo, cittuppādo vā. Tassa bhāvo <bold>tapparāyaṇatā,</bold> yathāvuttaṃ diṭṭhijukammameva. ‘‘Saraṇa’’nti adhippāyena sissabhāvaṃ antevāsikabhāvaṃ upagacchati etenāti <bold>sissabhāvūpagamanaṃ.</bold> Saraṇagamanādhippāyeneva paṇipatati etenāti <bold>paṇipāto.</bold> Sabbattha yathāvuttadiṭṭhijukammavaseneva attho veditabbo.</paragraph>
    <paragraph line="236"><bold>Attapariccajana</bold>nti saṃsāradukkhanittharaṇatthaṃ attano attabhāvassa pariccajanaṃ. Eseva nayo sesesupi. <bold>Buddhādīnaṃ yevā</bold>ti avadhāraṇaṃ attasanniyyātanādīsupi tattha tattha vattabbaṃ. Evañhi tadaññanivattanaṃ kataṃ hoti.</paragraph>
    <paragraph line="237">Evaṃ attasanniyyātanādīni ekena pakārena dassetvā idāni aparehipi pakārehi dassetuṃ <bold>‘‘apicā’’</bold>tiādi āraddhaṃ, tena pariyāyantarehipi attasanniyyātanādi katameva hoti atthassa abhinnattāti dasseti. <bold>Āḷavakādīna</bold>nti <bold>ādi</bold>-saddena sātāgirahemavatādīnaṃ saṅgaho daṭṭhabbo. Nanu cete āḷavakādayo maggeneva āgatasaraṇagamanā, kathaṃ tesaṃ tapparāyaṇatāsaraṇagamanaṃ vuttanti? Maggenāgatasaraṇagamanehipi. ‘‘So ahaṃ vicarissāmi…pe… sudhammataṃ’’ (saṃ. ni. 1.246; su. ni. 194) ‘‘te mayaṃ vicarissāma <pageBreak edition="Myanmar" number="1.0280" />, gāmā gāmaṃ nagā nagaṃ…pe… sudhammata’’nti, (su. ni. 182) tehi <pageBreak edition="Pali Text Society" number="1.0364" /> tapparāyaṇatākārassa paveditattā tathā vuttaṃ.</paragraph>
    <paragraph line="238"><bold>So panesa ñāti…pe… vasenā</bold>ti ettha ñātivasena, bhayavasena, ācariyavasena, dakkhiṇeyyavasenāti paccekaṃ yojetabbaṃ. Tattha <bold>ñātivasenā</bold>ti ñātibhāvavasena. Evaṃ sesesupi. <bold>Dakkhiṇeyyapaṇipātenā</bold>ti dakkhiṇeyyatāhetukena paṇipātena. <bold>Itarehī</bold>ti ñātibhāvādivasappavattehi tīhi paṇipātehi. ‘‘Itarehī’’tiādinā saṅkhepato vuttamatthaṃ vitthārato dassetuṃ <bold>‘‘tasmā’’</bold>tiādi vuttaṃ. <bold>Vandatī</bold>ti paṇipātassa lakkhaṇavacanaṃ. <bold>Evarūpa</bold>nti diṭṭhadhammikaṃ sandhāya vadati. Samparāyikañhi niyyānikaṃ vā anusāsaniṃ paccāsisanto dakkhiṇeyyapaṇipātameva karotīti adhippāyo.</paragraph>
    <paragraph line="239"><bold>Saraṇagamanappabhedo</bold>ti <pageBreak edition="Vipassana Research Institut" number="1.0248" /> saraṇagamanavibhāgo.</paragraph>
    <paragraph line="240">Ariyamaggo eva lokuttaraṃ saraṇagamananti <bold>‘‘cattāri sāmaññaphalāni vipākaphala’’</bold>nti vuttaṃ. <bold>Sabbadukkhakkhayo</bold>ti sakalassa vaṭṭadukkhassa anuppādanirodho. <bold>Eta</bold>nti ‘‘cattāri ariyasaccāni, sammappaññāya passatī’’ti evaṃ vuttaṃ ariyasaccassa dassanaṃ.</paragraph>
    <paragraph line="241"><bold>Niccādito anupagamanādivasenā</bold>ti ‘‘nicca’’nti aggahaṇādivasena. <bold>Aṭṭhāna</bold>nti hetupaṭikkhepo. <bold>Anavakāso</bold>ti paccayapaṭikkhepo. Ubhayenāpi kāraṇameva paṭikkhipati. <bold>Ya</bold>nti yena kāraṇena. <bold>Diṭṭhisampanno</bold>ti maggadiṭṭhiyā samannāgato sotāpanno. <bold>Kañci saṅkhāra</bold>nti catubhūmakesu saṅkhatasaṅkhāresu ekasaṅkhārampi. <bold>Niccato upagaccheyyā</bold>ti ‘‘nicco’’ti gaṇheyya. <bold>‘‘Sukhato upagaccheyyā’’</bold>ti. ‘‘Ekantasukhī attā hoti arogo paraṃ maraṇā’’ti (dī. ni. 1.76) evaṃ attadiṭṭhivasena sukhato gāhaṃ sandhāyetaṃ vuttaṃ <pageBreak edition="Pali Text Society" number="1.0365" />. Diṭṭhivippayuttacittena pana ariyasāvako pariḷāhavūpasamanatthaṃ mattahatthiparittāsito viya cokkhabrāhmaṇo ukkārabhūmiṃ <bold>kañci saṅkhāraṃ sukhato upagacchati.</bold> Attavāre kasiṇādipaññattisaṅgahatthaṃ ‘‘saṅkhāra’’nti avatvā <bold>‘‘kañci dhamma’’</bold>nti vuttaṃ. Imesupi vāresu catubhūmakavaseneva paricchedo veditabbo, tebhūmakavaseneva vā. Yaṃ yañhi puthujjano gāhavasena gaṇhāti, tato tato ariyasāvako gāhaṃ viniveṭheti.</paragraph>
    <paragraph line="242"><bold>‘‘Mātara’’</bold>ntiādīsu <pageBreak edition="Myanmar" number="1.0281" /> janikā <bold>mātā,</bold> janako <bold>pitā,</bold> manussabhūto khīṇāsavo <bold>arahā</bold>ti adhippeto. Kiṃ pana ariyasāvako aññaṃ jīvitā voropeyyāti? Etampi aṭṭhānaṃ, puthujjanabhāvassa pana mahāsāvajjabhāvadassanatthaṃ, ariyasāvakassa ca phaladassanatthaṃ evaṃ vuttaṃ. <bold>Duṭṭhacitto</bold>ti vadhakacittena paduṭṭhacitto. <bold>Lohitaṃ uppādeyyā</bold>ti jīvamānakasarīre khuddakamakkhikāya pivanamattampi lohitaṃ uppādeyya. <bold>Saṅghaṃ bhindeyyā</bold>ti samānasaṃvāsakaṃ samānasīmāyaṃ ṭhitaṃ saṅghaṃ. ‘‘Kammena, uddesena, voharanto, anussāvanena, salākaggāhenā’’ti (pari. 458) evaṃ vuttehi pañcahi kāraṇehi bhindeyya. <bold>Aññaṃ satthāra</bold>nti aññaṃ titthakaraṃ ‘‘ayaṃ me satthā’’ti evaṃ gaṇheyya, netaṃ ṭhānaṃ vijjatīti attho. <bold>Na te gamissanti apāyabhūmi</bold>nti te buddhaṃ saraṇaṃ gatā taṃnimittaṃ apāyaṃ na gamissanti, devakāyaṃ pana paripūressantīti attho.</paragraph>
    <paragraph line="243"><bold>Dasahi ṭhānehī</bold>ti dasahi kāraṇehi. <bold>Adhigaṇhantī</bold>ti abhibhavanti. <bold>Velāmasuttādivasenāpī</bold>ti ettha karīsassa catutthabhāgappamāṇānaṃ caturāsītisahassasaṅkhyānaṃ suvaṇṇapātirūpiyapātikaṃsapātīnaṃ <pageBreak edition="Vipassana Research Institut" number="1.0249" /> yathākkamaṃ rūpiyasuvaṇṇahiraññapūrānaṃ, sabbālaṅkārapaṭimaṇḍitānaṃ caturāsītiyā <pageBreak edition="Pali Text Society" number="1.0366" /> hatthisahassānaṃ, caturāsītiyā assasahassānaṃ, caturāsītiyā rathasahassānaṃ, caturāsītiyā dhenusahassānaṃ, caturāsītiyā kaññāsahassānaṃ, caturāsītiyā pallaṅkasahassānaṃ, caturāsītiyā vatthakoṭisahassānaṃ, aparimāṇassa ca khajjabhojjādibhedassa āhārassa pariccajanavasena sattamāsādhikāni sattasaṃvaccharāni nirantaraṃ pavattavelāmamahādānato ekassa sotāpannassa dinnadānaṃ mahapphalataraṃ, tato sataṃ sotāpannānaṃ dinnadānato ekassa sakadāgāmino, tato ekassa anāgāmino, tato ekassa arahato, tato ekassa paccekabuddhassa, tato sammāsambuddhassa, tato buddhappamukhassa saṅghassa dinnadānaṃ mahapphalataraṃ, tato cātuddisasaṅghaṃ uddissa vihārakaraṇaṃ, tato saraṇagamanaṃ mahapphalataranti imamatthaṃ pakāsentassa velāmasuttassa (a. ni. 9.20) vasena. Vuttañhetaṃ ‘‘yaṃ gahapati velāmo brāhmaṇo dānaṃ adāsi mahādānaṃ, yo cekaṃ diṭṭhisampannaṃ bhojeyya, idaṃ tato mahapphalatara’’ntiādi <pageBreak edition="Myanmar" number="1.0282" /> (a. ni. 9.20). <bold>Velāmasuttādī</bold>ti <bold>ādi</bold>saddena aggappasādasuttādīnaṃ (a. ni. 4.34; itivu. 90) saṅgaho daṭṭhabbo.</paragraph>
    <paragraph line="244"><bold>Aññāṇaṃ</bold> vatthuttayassa guṇānaṃ ajānanaṃ, tattha sammoho. ‘‘Buddho nu kho, na nu kho’’tiādinā vicikicchā <bold>saṃsayo. Micchāñāṇaṃ</bold> tassa guṇānaṃ aguṇabhāvaparikappanena viparītaggāho. <bold>Ādi</bold>-saddena anādarāgāravādīnaṃ saṅgaho. <bold>Na mahājutika</bold>nti na ujjalaṃ, aparisuddhaṃ apariyodātanti attho. <bold>Na mahāvipphāra</bold>nti anuḷāraṃ. <bold>Sāvajjo</bold>ti taṇhādiṭṭhādivasena sadoso, lokiyasaraṇagamanaṃ sikkhāsamādānaṃ viya aggahitakālaparicchedaṃ jīvitapariyantameva hoti, tasmā tassa khandhabhedena bhedoti āha <bold>‘‘anavajjo kālakiriyāyā’’</bold>ti. Soti anavajjo saraṇagamanabhedo. Satipi anavajjatte iṭṭhaphalopi na <pageBreak edition="Pali Text Society" number="1.0367" /> hotīti āha <bold>‘‘aphalo’’</bold>ti. Kasmā? <bold>Avipākattā.</bold> Na hi taṃ akusalanti.</paragraph>
    <paragraph line="245"><bold>Ko upāsako</bold>ti sarūpapucchā, kiṃlakkhaṇo upāsakoti vuttaṃ hoti. <bold>Kasmā</bold>ti hetupucchā, tena kena pavattinimittena upāsaka-saddo tasmiṃ puggale nirūḷhoti dasseti, tenāha <bold>‘‘kasmā upāsakoti vuccatī’’</bold>ti. Saddassa abhidheyye pavattinimittaṃ tadatthassa tabbhāvakāraṇaṃ. <bold>Kimassa sīla</bold>nti kīdisaṃ assa upāsakassa sīlaṃ, kittakena sīlenāyaṃ sīlasampanno nāma hotīti attho. <bold>Ko ājīvo</bold>ti ko assa sammāājīvo, so pana micchājīvassa parivajjanena hotīti sopi vibhajīyati. <bold>Kā vipattī</bold>ti kā assa sīlassa, ājīvassa <pageBreak edition="Vipassana Research Institut" number="1.0250" /> vā vipatti. Anantarassa hi vidhi vā paṭisedho vā. <bold>Sampattī</bold>ti etthāpi eseva nayo.</paragraph>
    <paragraph line="246"><bold>Yo kocī</bold>ti khattiyādīsu yo koci, tena saraṇagamanaṃ evaṃ kāraṇaṃ, na jāti ādivisesoti dasseti.</paragraph>
    <paragraph line="247"><bold>Upāsanato</bold>ti teneva saraṇagamanena, tattha ca sakkaccakiriyāya ādara gāravabahumānādiyogena payirupāsanato.</paragraph>
    <paragraph line="248"><bold>Veramaṇiyo</bold>ti <pageBreak edition="Myanmar" number="1.0283" /> veraṃ vuccati pāṇātipātādidussīlyaṃ, tassa maṇanato hananato vināsanato veramaṇiyo, pañca viratiyo viratipadhānattā tassa sīlassa, tenevāha <bold>‘‘paṭivirato hotī’’</bold>ti.</paragraph>
    <paragraph line="249"><bold>Micchāvaṇijjā</bold>ti na sammāvaṇijjā ayuttavaṇijjā asāruppavaṇijjā. <bold>Pahāyā</bold>ti akaraṇeneva pajahitvā. <bold>Dhammenā</bold>ti dhammato anapetena, tena aññampi adhammikaṃ jīvikaṃ paṭikkhipati. <bold>Samenā</bold>ti avisamena, tena kāyavisaṃ ādiduccaritaṃ vajjetvā kāyasamādinā sucaritena jīvikaṃ dasseti. <bold>Satthavaṇijjā</bold>ti āvudhabhaṇḍaṃ katvā <pageBreak edition="Pali Text Society" number="1.0368" /> vā kāretvā vā yathākataṃ vā paṭilabhitvā tassa vikkayo. <bold>Sattavaṇijjā</bold>ti manussavikkayo. <bold>Maṃsavaṇijjā</bold>ti sūnakārādayo viya migasūkarādike posetvā maṃsaṃ sampādetvā vikkayo. <bold>Majjavaṇijjā</bold>ti yaṃ kiñci majjaṃ yojetvā tassa vikkayo. <bold>Visavaṇijjā</bold>ti visaṃ yojetvā vā visaṃ gahetvā vā tassa vikkayo. Tattha satthavaṇijjā paroparodhanimittatāya akaraṇīyā vuttā sattavaṇijjā abhujissabhāvakaraṇato, maṃsavaṇijjā vadhahetuto, majjavaṇijjā pamādaṭṭhānato.</paragraph>
    <paragraph line="250"><bold>Tassevā</bold>ti pañcaveramaṇilakkhaṇassa <bold>sīlassa ceva</bold> pañcamicchāvaṇijjālakkhaṇassa <bold>ājīvassa ca. Vipattī</bold>ti bhedo, pakopo ca. <bold>Yāyā</bold>ti yāya paṭipattiyā. <bold>Caṇḍālo</bold>ti upāsakacaṇḍālo. <bold>Mala</bold>nti upāsakamalaṃ. <bold>Paṭikiṭṭho</bold>ti upāsakanihīno. Buddhādīsu kammakammaphalesu ca saddhāvipariyāyo assaddhiyaṃ micchādhimokkho, yathāvuttena assaddhiyena samannāgato <bold>assaddho.</bold> Yathāvuttasīlavipattiājīvavipattivasena <bold>dussīlo.</bold> ‘‘Iminā diṭṭhādinā idaṃ nāma maṅgalaṃ hotī’’ti evaṃ bālajanaparikappitakotūhalasaṅkhātena diṭṭhasutamutamaṅgalena samannāgato <bold>kotūhalamaṅgaliko. Maṅgalaṃ paccetī</bold>ti diṭṭhamaṅgalādibhedaṃ maṅgalameva pattiyāyati. <bold>No kamma</bold>nti <pageBreak edition="Vipassana Research Institut" number="1.0251" /> kammassakataṃ no pattiyāyati. <bold>Ito ca bahiddhā</bold>ti ito sabbaññubuddhasāsanato bahiddhā bāhirakasamaye. <bold>Dakkhiṇeyyaṃ pariyesatī</bold>ti duppaṭipannaṃ dakkhiṇārahasaññī gavesati. <bold>Pubbakāraṃ karotī</bold>ti dānamānaṃ ādikaṃ kusalakiriyaṃ paṭhamataraṃ karoti. Ettha ca dakkhiṇeyyapariyesanapubbakāre ekaṃ katvā pañca dhammā veditabbā.</paragraph>
    <paragraph line="251">Vipattiyaṃ vuttavipariyāyena <bold>sampatti</bold> veditabbā. Ayaṃ pana viseso – catunnampi parisānaṃ ratijananaṭṭhena upāsakova ratanaṃ <bold>upāsakaratanaṃ.</bold> Guṇasobhākittisaddasugandhatāya <pageBreak edition="Myanmar" number="1.0284" /><pageBreak edition="Pali Text Society" number="1.0369" /> upāsakova padumaṃ <bold>upāsakapadumaṃ.</bold> Tathā <bold>upāsakapuṇḍarīkaṃ.</bold></paragraph>
    <paragraph line="252"><bold>Ādimhī</bold>tiādiatthe. <bold>Koṭiya</bold>nti pariyantakoṭiyaṃ. <bold>Vihāraggenā</bold>ti ovarakakoṭṭhāsena, ‘‘imasmiṃ gabbhe vasantānamidaṃ nāma panasaphalaṃ pāpuṇātī’’tiādinā taṃ taṃvasanaṭṭhānakoṭṭhāsenāti attho. Ajjatagganti vā ajjadagganti vā ajja icceva attho.</paragraph>
    <paragraph line="253">‘‘Pāṇehi upeta’’nti iminā tassa saraṇagamanassa āpāṇakoṭikataṃ dassento ‘‘yāva me jīvitaṃ pavattatī’’tiādīni vatvā puna jīvitenāpi taṃ vatthuttayaṃ paṭipūjento ‘‘saraṇagamanaṃ rakkhāmī’’ti uppannaṃ tassa rañño adhippāyaṃ vibhāvento <bold>‘‘ahañhī’’</bold>tiādimāha. <bold>Pāṇehi upeta</bold>nti hi yāva me pāṇā dharanti, tāva saraṇaṃ upetaṃ, upento ca na vācāmattena, na ekavāraṃ cittuppādamattena, atha kho pāṇānaṃ pariccajanavasena yāvajīvaṃ upetanti evamettha attho veditabbo.</paragraph>
    <paragraph line="254">Accayanaṃ sādhumariyādaṃ madditvā vītikkamanaṃ <bold>accayo</bold>ti āha <bold>‘‘aparādho’’</bold>ti. Acceti atikkamati etenāti vā <bold>accayo,</bold> vītikkamassa pavattanako akusaladhammo. So eva aparajjhati etenāti <bold>aparādho.</bold> So hi aparajjhantaṃ purisaṃ abhibhavitvā pavattati, tenāha <bold>‘‘atikkamma abhibhavitvā pavatto’’</bold>ti. <bold>Caratī</bold>ti ācarati karoti. <bold>Dhammenevā</bold>ti dhammato anapetena payogena. <bold>Paṭiggaṇhātū</bold>ti adhivāsanavasena sampaṭicchatūti atthoti āha <bold>‘‘khamatū’’</bold>ti.</paragraph>
    <paragraph line="255" number="251"> Sadevakena lokena ‘‘saraṇa’’nti araṇīyato <bold>ariyo,</bold> tathāgatoti āha <bold>‘‘ariyassa vinaye buddhassa bhagavato sāsane’’</bold>ti. <bold>Puggalādhiṭṭhānaṃ karonto</bold>ti kāmaṃ ‘‘vuddhi hesā’’ti <pageBreak edition="Vipassana Research Institut" number="1.0252" /> dhammādhiṭṭhānavasena vākyaṃ āraddhaṃ, tathāpi desanaṃ <pageBreak edition="Pali Text Society" number="1.0370" /> pana puggalādhiṭṭhānaṃ karonto saṃvaraṃ āpajjatīti āhāti yojanā.</paragraph>
    <paragraph line="256" number="253"> Imasmiṃyeva attabhāve nippajjanakānaṃ attano kusalamūlānaṃ khaṇanena <bold>khato,</bold> tesaṃyeva upahananena <bold>upahato. </bold> Ubhayenāpi tassa kammāparādhameva vadati. Patiṭṭhāti sammattaniyāmokkamanaṃ etāyāti <pageBreak edition="Myanmar" number="1.0285" /> patiṭṭhā, tassa upanissayasampadā. Sā kiriyāparādhena bhinnā vināsitā etenāti <bold>bhinnapatiṭṭho,</bold> tenāha <bold>‘‘tathā’’</bold>tiādi. <bold>Dhammesu cakkhu</bold>nti catusaccadhammesu tesaṃ dassanaṭṭhena cakkhu. <bold>Aññesu ṭhānesū</bold>ti aññesu suttapadesu. <bold>Muccissatī</bold>ti saṭṭhi vassasahassāni paccitvā lohakumbhī narakato muccissati.</paragraph>
    <paragraph line="257">Yadi anantare attabhāve narake paccati, imaṃ pana suttaṃ sutvā rañño ko ānisaṃso laddhoti āha <bold>‘‘mahānisaṃso’’</bold>tiādi. So pana ānisaṃso niddālābhasīsena vutto tadā kāyikacetasikadukkhāpagamo, tiṇṇaṃ ratanānaṃ mahāsakkārakiriyā, sātisayo pothujjanikasaddhāpaṭilābhoti evaṃpakāro diṭṭhadhammiko, samparāyiko pana aparāparesupi bhavesu aparimāṇo yevāti veditabbo.</paragraph>
    <paragraph line="258">Etthāha – yadi rañño kammantarāyābhāve tasmiṃyeva āsane dhammacakkhu uppajjissati, kathaṃ anāgate paccekabuddho hutvā parinibbāyissati. Atha <pageBreak edition="Pali Text Society" number="1.0371" /> paccekabuddho hutvā parinibbāyissati, kathaṃ tadā dhammacakkhuṃ uppajjissati, nanu ime sāvakabodhipaccekabodhiupanissayā bhinnanissayāti? Nāyaṃ virodho ito parato evassa paccekabodhisambhārānaṃ sambharaṇīyato. Sāvakabodhiyā bujjhanakasattāpi hi asati tassā samavāye kālantare paccekabodhiyā bujjhissanti katābhinīhārasambhavato. Apare pana bhaṇanti ‘‘paccekabodhiyā yevāyaṃ katābhinīhāro. Katābhinīhārāpi hi tattha niyatiṃ appattā tassa ñāṇassa paripākaṃ anupagatattā satthu sammukhībhāve sāvakabodhiṃ pāpuṇissantīti bhagavā ‘sacāyaṃ bhikkhave rājā’tiādimāha. Mahābodhisattānameva ca ānantariyaparimutti, na itarabodhisattānaṃ. Tathā hi paccekabodhiyaṃ niyato samāno devadatto cirakālasambhūtena lokanāthe āghātena garutarāni ānantariyāni pasavi, tasmā kammantarāyenāyaṃ idāni asamavetadassanābhisamayo rājā paccekabodhiniyāmena anāgate paccekabuddho hutvā parinibbāyissatī’’ti daṭṭhabbaṃ.</paragraph>
    <centered line="259">Sāmaññaphalasuttavaṇṇanāya līnatthappakāsanā.</centered>
  </content>
</document>