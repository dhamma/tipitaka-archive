<?xml version="1.0"?>
<document>
<metadata>
<normativeSource>http://tipitaka.org/romn/cscd/s0519t.tik4.xml</normativeSource>
<archivePath>roman/tika/suttapitaka (tika)/khuddakanikaya (tika)/nettippakarana-tika/4. patiniddesavaravannana.xml</archivePath>
<title>4. Paṭiniddesavāravaṇṇanā - Nettippakaraṇa-ṭīkā - Khuddakanikāya (ṭīkā) - Suttapiṭaka (ṭīkā) - Tīkā</title>
</metadata>
<body>
<chapter line="1">4. Paṭiniddesavāravaṇṇanā</chapter>
<subhead line="2">1. Desanāhāravibhaṅgavaṇṇanā</subhead>
<paragraph line="3" number="5"><bold>Anvatthasaññata</bold>nti atthānugatasaññabhāvaṃ, ‘‘desanāhāro’’ti ayaṃ saññā anvatthā atthānugatāti attho.</paragraph>
<paragraph line="4"><bold>Avuttamevā</bold>ti <pageBreak edition="M" number="0.0042" />pubbe asaṃvaṇṇitapadameva. <bold>‘‘Dhammaṃ vo’’</bold>tiādi (ma. ni. 3.420) vacanassa sambandhaṃ dassetuṃ <bold>‘‘kattha panā’’</bold>tiādi vuttaṃ. Tepiṭakassa hi buddhavacanassa saṃvaṇṇanālakkhaṇaṃ nettippakaraṇaṃ, tañca pariyattidhammasaṅgāhake suttapade saṃvaṇṇetabbabhāvena gahite gahitameva hoti. Tenāha <bold>‘‘desanāhārena…pe… dassetī’’</bold>ti.</paragraph>
<paragraph line="5">Yesaṃ assādādīnaṃ vibhajanalakkhaṇo desanāhāro, te gāthāya, idhāpi ca āgate ‘‘assādaṃ ādīnava’’ntiādinā udāharaṇavasena vibhajituṃ <bold>‘‘tattha katamo assādo’’</bold>tiādi āraddhaṃ. Tattha <bold>tatthā</bold>ti tassaṃ ‘‘assādādīnavatā’’ti gāthāyaṃ vutto katamo assādo. Atha vā ‘‘assādaṃ ādīnava’’ntiādinā yo idha assādādīnaṃ uddeso, tattha katamo assādoti ceti attho. Esa nayo sesesupi. Kammakaraṇatthabhinnassa visayavisayitālakkhaṇassa assādadvayassa nidassanatthaṃ gāthādvayudāharaṇaṃ, tathā kāmavipariṇāmalakkhaṇassa, vaṭṭadukkhalakkhaṇassa cāti duvidhassāpi ādīnavassa nidassanatthaṃ ‘‘ariyamaggo nibbāna’’nti duvidhassāpi nissaraṇassa nidassananidassanatthañca dve dve gāthā udāhaṭā.</paragraph>
<paragraph line="6"><bold>Dhammo have rakkhati dhammacāri</bold>nti (jā. 1.10.102-103; netti. 5, 26, 31; peṭako. 22) ettha <pageBreak edition="V" number="0.0040" />dhammacārino maggaphalanibbānehi sātisayārakkhā sambhavati, sampattibhavassāpi vipariṇāmasaṅkhāradukkhatāhi duggatibhāvo icchitovāti adhippāyenāha <bold>‘‘nissaraṇaṃ anāmasitvā’’</bold>ti. Tathā hi vakkhati ‘‘nibbānaṃ vā upanidhāya sabbā upapattiyo duggatī’’ti.</paragraph>
<paragraph line="7"><bold>Avekkhassū</bold>ti vidhānaṃ. Tassā pana avekkhāya pavattiākāro, visayo, kattā ca ‘‘suññato, lokaṃ, mogharājā’’ti padattayena vuttāti āha – <bold>‘‘suññato…pe… āṇattī’’</bold>ti. Tattha saṅkhārānaṃ suññatā anattasabhāvatāya, attasuññatāya ca siyā. Yato te na vasavattino, attasāravirahitā ca, yato te anattā, rittā, tucchā ca attanā, tadubhayaṃ dasseti <bold>‘‘avasavattitā’’</bold>tiādinā. <bold>Evaṃ maccutaro siyā</bold>ti evaṃ paṭipattiyā maccutaro bhaveyyāti attho. Parikappetvā vidhiyamānassa maccutaraṇassa pubbabhāgapaṭipadā desanāya paccakkhato sijjhamānaṃ sātisayaṃ phalanti āha <bold>‘‘tassa yaṃ…pe… phala’’</bold>nti.</paragraph>
<paragraph line="8" number="6"><bold>Udāharaṇavasenā</bold>ti <pageBreak edition="M" number="0.0043" />nidassanavasena. Tattha <bold>‘‘puggalavibhāgenā’’</bold>ti iminā ugghaṭitaññuādipuggalapayojito assādādīsu bhagavato desanāvisesoti dasseti.</paragraph>
<paragraph line="9"><bold>Ghaṭitamatta</bold>nti sotadvārānusārena manodvārikaviññāṇasantānena ālambitamattaṃ. <bold>Sassatādiākārassā</bold>ti sassatucchedākārassa. Idañhi dvayaṃ dhammadesanāya cāletabbaṃ, na anulomikakhanti, yathābhūtañāṇaṃ vā. Etasmiñhi catukke āsayasāmaññatā. Vuttañhetaṃ –</paragraph>
<gatha1 line="10">‘‘Sassatucchedadiṭṭhī ca, khanti cevānulomikā;</gatha1>
<gathalast line="11">Yathābhūtañca yaṃ ñāṇaṃ, etaṃ āsayasaññita’’nti. (visuddhi. mahāṭī. 1.136; dī. ni. ṭī. 1.paṭhamamahāsaṅgītikathāvaṇṇanā; sārattha. ṭī. 1.paṭhamamahāsaṅgītikathāvaṇṇanā, verañjakaṇḍavaṇṇanā; vi. vi. ṭī. 1.verañjakaṇḍavaṇṇanā);</gathalast>
<paragraph line="12"><bold>Calanāyā</bold>ti vikkhambhanāya. <bold>Parānuvattiyā</bold>ti samucchedanāya. Ugghaṭite jānātīti <bold>ugghaṭitaññū</bold>ti mūlavibhujādipakkhepena saddasiddhi veditabbā. <bold>Vipañcita</bold>nti ‘‘visamaṃ candimasūriyā parivattantī’’tiādīsu (a. ni. 4.70) viya bhāvanapuṃsakaniddesoti āha <pageBreak edition="V" number="0.0041" /><bold>‘‘mandaṃ saṇika’’</bold>nti. Nissaraṇaādīnavanissaraṇaassādādīnavanissaraṇānaṃ vibhāvanā veneyyattayavinayanasamatthā.</paragraph>
<paragraph line="13"><bold>Cattāro</bold>ti assādo ca ādīnavo ca assādo ādīnavo ca assādo nissaraṇañcāti ete cattāro. Yadi nissaraṇavibhāvanā veneyyavinayanasamatthā, kasmā pañcamo na gahitoti āha <bold>‘‘ādīnavāvacanato’’</bold>ti. Yadi hi ugghaṭitaññuṃ sandhāya ayaṃ nayo vuccati, nissaraṇamattena siddhaṃ siyā. Atha vipañcitaññuṃ, neyyaṃ vā, ādīnavo ca nissaraṇañca assādo ca ādīnavo nissaraṇañca vattabbo siyā? Tathā appavattattā na gahito. Tenāha ‘‘ādīnavāvacanato’’tiādi. <bold>Desana</bold>nti sāmaññato gahitaṃ ‘‘suttekadesaṃ gāthaṃ vā’’ti viseseti. Padaparamaaggahaṇañcettha saupāyassa nissaraṇassa anāmaṭṭhattā.</paragraph>
<paragraph line="14"><bold>‘‘Kalyāṇa’’</bold>nti iminā iṭṭhavipāko, <bold>‘‘pāpaka’’</bold>nti aniṭṭhavipāko adhippetoti āha <bold>‘‘ayaṃ assādo, ayaṃ ādīnavo’’</bold>ti. Lābhādīnaṃ puññaphalattā tadanurodhaṃ vā sandhāya <bold>‘‘ayaṃ assādo’’</bold>ti vuttaṃ. Tabbipariyāyena alābhādīnaṃ <bold>ādīnava</bold>tā veditabbā.</paragraph>
<paragraph line="15"><bold>Kāmā</bold>ti <pageBreak edition="M" number="0.0044" />kilesakāmasahitā vatthukāmā. <bold>Virūparūpenā</bold>ti appatirūpākārena. <bold>Mathentī</bold>ti maddanti. <bold>Pabbajitomhī</bold>ti pabbajjaṃ upagato amhi. <bold>Apaṇṇaka</bold>nti avirajjhanakaṃ. <bold>Sāmañña</bold>nti samaṇabhāvo. Samitapāpabhāvoyeva <bold>seyyo</bold>sundarataro.</paragraph>
<paragraph line="16">Tattha ‘‘kāmā hi citrā madhurā manoramā’’ti ayaṃ assādo, ‘‘virūparūpena mathenti citta’’nti ayaṃ ādīnavo, ‘‘apaṇṇakaṃ sāmañña’’nti idaṃ nissaraṇanti āha <bold>‘‘ayaṃ…pe… nissaraṇañcā’’</bold>ti.</paragraph>
<paragraph line="17">Phalādīnaṃ ekakavasena ca tikavasena ca pāḷiyaṃ udāhaṭattā vuttaṃ <bold>‘‘dukavasenapī’’</bold>ti.</paragraph>
<paragraph line="18">Sukhā paṭipadā, dukkhā paṭipadāti yā dve paṭipadā, tāsu ekekā dandhakhippābhiññatāya dve dve hontīti āha <bold>‘‘paṭipadābhiññākato vibhāgo paṭipadākato hotī’’</bold>ti. Katapubbakiccassa pathavīkasiṇādīsu sabbapaṭhamaṃ ‘‘pathavī’’tiādinā pavattamanasikāro <bold>paṭhamasamannāhāro. Upacāra</bold>nti upacārajjhānaṃ. Paṭipajjitabbatāya jhānampi <bold>‘‘paṭipadā’’</bold>ti <pageBreak edition="V" number="0.0042" />vuccati. Tadaññā heṭṭhimapaññato adhikā paññāti katvā <bold>‘‘abhiññā’’</bold>ti vuccati.</paragraph>
<paragraph line="19"><bold>Kilese</bold>ti nīvaraṇappakāre, taṃsahagatakilese ca. <bold>Aṅgapātubhāva</bold>nti vitakkādijhānaṅgapaṭilābhaṃ.</paragraph>
<paragraph line="20"><bold>Abhinivisanto</bold>ti paṭṭhapento. <bold>Rūpārūpaṃ pariggaṇhanto</bold>ti rūpārūpadhamme lakkhaṇādīhi paricchinditvā gaṇhanto. Pariggahitarūpārūpassa maggapātubhāvadandhatā ca nāmarūpavavatthānādīnaṃ kicchasiddhiyā siyāti na rūpārūpapariggahakicchatāya eva dukkhāpaṭipadatā vattabbāti ce? Na, nāmarūpavavatthāpanādīnaṃ paccanīkakilesamandatāya sukhasiddhiyampi tathāsiddhavipassanāsahagatānaṃ indriyānaṃ mandatāya maggapātubhāvato. <bold>Rūpārūpaṃ pariggahetvā</bold>ti akicchenapi pariggahetvā, kicchena pariggahite vattabbameva natthi. Evaṃ sesesupi. <bold>Nāmarūpaṃ vavatthāpento</bold>ti ‘‘nāmarūpamattametaṃ, na añño koci sattādiko’’ti vavatthāpanaṃ karonto. Kataro panettha vāro yuttarūpoti? Yo koci sakiṃ, dvikkhattuṃ, anekasatakkhattunti evamādīsu hi vikkhambhanavāresu sakiṃ, dvikkhattuñca vikkhambhanavāro sukhā paṭipadā eva, na tato uddhaṃ sukhā paṭipadā hoti, tasmā tikkhattuṃ vikkhambhanavārato <pageBreak edition="M" number="0.0045" />paṭṭhāya dukkhā paṭipadā veditabbā. Apica kalāpasammasanāvasāne udayabbayānupassanāya uppannassa vipassanupakkilesassa tikkhattuṃ vikkhambhanena kicchatāvāro dukkhā paṭipadā veditabbā. Ettha dandhattā paṭipadāya etassa akicchattepi purimānaṃ kicchatte dukkhāpaṭipadatā vuttanayāva. Yassa pana sabbattha akicchatā, tassa paramukkaṃsagatā sukhā paṭipadā veditabbā.</paragraph>
<paragraph line="21">Yathā nāmarūpapariggahakicchatāya maggapātubhāvadandhatāya dukkhā paṭipadā dandhābhiññā vuttā, tathā tabbipariyāyena catutthī, tadubhayavomissatāvasena dutiyā, tatiyā ca ñātabbāti dassento āha <bold>‘‘iminā…pe… veditabbā’’</bold>ti. Vaṭṭadukkhato niyyānassa adhippetattā <bold>‘‘vipassanāpakkhikā evā’’</bold>ti vuttaṃ.</paragraph>
<paragraph line="22"><bold>Hetupāyaphalehī</bold>ti ettha taṇhācaritatā, mandapaññatā ca paṭhamāya paṭipadāya <bold>hetu,</bold>taṇhācaritatā, udatthapaññatā ca dutiyāya, diṭṭhicaritatā, mandapaññatā ca tatiyāya, diṭṭhicaritatā, udatthapaññatā ca catutthiyā. <bold>Upāyo</bold>pana yathākkamaṃ satisamādhivīriyapaññindriyāni <pageBreak edition="V" number="0.0043" />, satipaṭṭhānajhānasammappadhānasaccāni ca upanissayabhūtāni. <bold>Phalaṃ</bold>vaṭṭadukkhato niyyānaṃ.</paragraph>
<paragraph line="23"><bold>Samādhimukhenā</bold>ti samādhimukhena bhāvanānuyogena. Tenevāha <bold>‘‘samathapubbaṅgamāya vipassanāyā’’</bold>ti. <bold>Idhā</bold>ti imasmiṃ nettippakaraṇe. Vakkhati ‘‘rāgavirāgā cetovimutti sekkhaphala’’nti, ‘‘rāgavirāgā cetovimuttikāmadhātusamatikkama’’nti ca. <bold>So</bold>ti anāgāmī.</paragraph>
<paragraph line="24"><bold>Tenā</bold>ti paṭipakkhena. <bold>Tato</bold>ti paṭipakkhato. Samānādhikaraṇavasena ca cetovimuttisaddānaṃ samāsaṃ katvā bhinnādhikaraṇavasena vattuṃ <bold>‘‘atha vā’’</bold>tiādi vuttaṃ. Puna <bold>‘‘cetaso vā’’</bold>tiādinā aññapadatthavasena cetovimuttipadānaṃ samāsaṃ dasseti. Viññāṇapariyāyena ceto-saddena vuttayojanā na sambhavatīti āha <bold>‘‘yathāsambhava’’</bold>nti.</paragraph>
<paragraph line="25"><bold>Hā</bold>-saddo gatiattho, gati cettha ñāṇagati adhippetāti āha <bold>‘‘hātabbāti gametabbā’’</bold>ti. <bold>Netabbā</bold>ti ñāpetabbā.</paragraph>
<paragraph line="26" number="7"><bold>Ta</bold>nti <pageBreak edition="M" number="0.0046" />puggalavibhāgaṃ. <bold>Ñāṇavibhāgenā</bold>ti sutamayādiñāṇappabhedena. <bold>Nibbattana</bold>nti uppādanaṃ. <bold>Tatthā</bold>ti tasmiṃ ugghaṭitaññutātiādipuggalavibhāgabhūte desanābhājane. <bold>Desanāya</bold>nti sutte. <bold>Taṃ dassetu</bold>nti taṃ puggalavibhāgaṃ dassetuṃ. ‘‘Svāyaṃ hāro kathaṃ sambhavatī’’ti keci paṭhanti.</paragraph>
<paragraph line="27"><bold>Sā</bold>ti vuttappakāradhammatthānaṃ vīmaṃsanapaññā. <bold>Adhikārato</bold>ti ‘‘satthā vā dhammaṃ desayatī’’tiādiadhikārato. <bold>Sāmatthiyato</bold>ugghaṭitaññuādiveneyyavinayanasamatthabhāvato. <bold>Pariyattidhammassa upadhāraṇa</bold>nti etthāpi ‘‘adhikārato sāmatthiyato vā’’ti ānetvā yojetabbaṃ.</paragraph>
<paragraph line="28"><bold>‘‘Vīmaṃsādipariyāyavatī</bold>paṭhamavikappavasena, <bold>vīmaṃsādivibhāgavatī</bold>dutiyavikappavasena, cintāya hetubhūtāya nibbattā <bold>cintāmayī’’</bold>ti evamādivuttanayānusārena sakkā yojetunti āha <bold>‘‘sesaṃ vuttanayamevā’’</bold>ti.</paragraph>
<paragraph line="29"><bold>Sutacintāmayañāṇesū</bold>ti sutamayañāṇe ca cintāmayañāṇe ca sutacintāmayañāṇesu ca sutacintāmayañāṇesūti ekadesasarūpekaseso veditabbo. Cintāmayañāṇeyeva hi patiṭṭhitā mahābodhisattā <pageBreak edition="V" number="0.0044" />carimabhave vipassanaṃ ārabhanti, itare sutacintāmayañāṇesūti. <bold>Tehī</bold>ti tathā paṭhantehi. <bold>Vuttanayenā</bold>ti ‘‘upādārūpaṃ pariggaṇhāti, arūpaṃ pariggaṇhātī’’tiādinā <bold>paṭipadākathāyaṃ</bold>(netti. aṭṭha. 5) vuttanayena.</paragraph>
<paragraph line="30" number="8">Parato ghoso paccayabhūto etissāti adhippāyo. <bold>‘‘Paccattasamuṭṭhitena ca yonisomanasikārenā’’</bold>ti idaṃ āvuttinayena dutiyaṃ āvaṭṭatīti veditabbaṃ. Tena sāvakānaṃ bhāvanāmayañāṇuppatti saṅgahitā hoti. Sāvakānameva vā ñāṇuppatti idhādhippetā ugghaṭitaññuādivibhāgakathanato. Etasmiṃ pakkhe pubbe vuttaekasesanayopi paṭikkhitto daṭṭhabbo. <bold>‘‘Āsayapayogapabodhassa nipphāditattā’’</bold>ti etena pacchimacakkadvayapariyāpannāni pubbahetusaṅgahāni sutacintāmayañāṇāni sandhāya <bold>‘‘imā dve paññā atthī’’</bold>ti vuttanti dasseti. Atthibhāvo cetāsaṃ paṭipakkhena anupaddutatā veditabbā. <bold>Aparikkhatattā</bold>anabhisaṅkhatattā. <bold>Sutamayañāṇassāpi</bold>purimasiddhassa.</paragraph>
<paragraph line="31" number="9"><bold>Desanāpaṭipadāñāṇavibhāgehī</bold>ti <pageBreak edition="M" number="0.0047" />nissaraṇadesanādidesanāvibhāgehi, dukkhāpaṭipadādipaṭipadāvibhāgehi, sutamayañāṇādiñāṇavibhāgehi.</paragraph>
<paragraph line="32"><bold>Avasiṭṭhapārisajjenā</bold>ti khattiyagahapatiparisapariyāpannena. <bold>Aṭṭhanna</bold>nti khattiyaparisā brāhmaṇagahapatisamaṇacātumahārājikatāvatiṃsamārabrahmaparisāti imāsaṃ aṭṭhannaṃ.</paragraph>
<paragraph line="33"><bold>Samatthetī</bold>ti samatthaṃ sambandhatthaṃ karoti.</paragraph>
<paragraph line="34">Tameva dvādasapadabhāvaṃ dīpetvāti sambandho. <bold>Tadatthassā</bold>ti chachakkapariyāyatthassa (ma. ni. 3.420 ādayo). Sabbapariyattidhammasaṅgāhakattā chachakkapariyāyassa, tadatthassa ca dhammacakkappavattena suttena (saṃ. ni. 5.1081; mahāva. 13; paṭi. ma. 2.30) saṅgahitattā vuttaṃ <bold>‘‘sabbassāpi…pe… vibhāvento’’</bold>ti. Visayibhāvena byañjanapadānaṃ, visayabhāvena atthapadānaṃ sambandhaṃ sandhāyāha <bold>‘‘tesaṃ…pe… sambandhabhāva’’</bold>nti.</paragraph>
<paragraph line="35"><bold>Padāvayavo</bold>akkharāni. <bold>Padattho</bold>ti padatthāvayavo. <bold>Padatthaggahaṇassā</bold>ti padatthāvabodhassa. <bold>Visesādhānaṃ</bold>visesuppatti. <bold>Vākyabhede</bold>ti vākyavisese. <bold>Cittaparitosanaṃ</bold>cittārādhanaṃ. <bold>Buddhinisānaṃ</bold>paññāya tejanaṃ tikkhabhāvakaraṇaṃ. <bold>Nānāvākyavisayatāpi siddhā hoti</bold>padādīhipi saṅkāsanassa siddhattā <pageBreak edition="V" number="0.0045" />. Ekavākyavisayatāya hi atthapadānaṃ saṅkāsanādayo yathākkamaṃ akkharādivisayā evāti niyamo siyā. <bold>Etenā</bold>ti atthapadānaṃ nānāvākyavisayatthena.</paragraph>
<paragraph line="36"><bold>Ugghaṭanādiatthānī</bold>ti ugghaṭanavipañcananayanappayojanāni.</paragraph>
<paragraph line="37" number="10">Upatiṭṭhati etthāti <bold>upaṭṭhita</bold>nti upaṭṭhitasaddassa adhikaraṇatthataṃ dassetuṃ <bold>‘‘upatiṭṭhanaṭṭhāna’’</bold>nti vuttaṃ yathā ‘‘padakkanta’’nti. Tenāha <bold>‘‘idaṃ nesa’’</bold>ntiādi. <bold>Paṭipattidesanāgamanehī</bold>ti paṭipattigamanadesanāgamanehi. ‘‘Kicchaṃ vatāyaṃ loko āpanno jāyati ca…pe… jarāmaraṇassā’’tiādinā jarāmaraṇato paṭṭhāya paṭiccasamuppādamukhena vipassanaṃ abhinivisitvā mahāgahanaṃ chindituṃ nisānasilāyaṃ pharasuṃ nisento viya kilesagahanaṃ chindituṃ lokanātho ñāṇapharasuṃ tejento buddhabhāvāya hetusampattiyā paripākagatattā sabbaññutaññāṇādhigamāya vipassanāgabbhaṃ <pageBreak edition="M" number="0.0048" />gaṇhāpento antarantarā nānāsamāpattiyo samāpajjitvā anupadadhammavipassanāvasena anekākāravokārasaṅkhāre sammasanto chattiṃsakoṭisatasahassamukhena yaṃ ñāṇaṃ pavattesi, taṃ <bold>‘‘mahāvajirañāṇa’’</bold>nti vadanti. <bold>Aṭṭhakathāyaṃ</bold>pana ‘‘catuvīsatikoṭisatasahassasamāpattisañcārimahāvajirañāṇa’’nti (dī. ni. aṭṭha. 3.141) āgataṃ, taṃ devasikaṃ vaḷañjanakasamāpattīnaṃ purecarānucarañāṇaṃ sandhāya vuttaṃ. Yaṃ pana vakkhati ‘‘ñāṇavajiramohajālapadālana’’nti, taṃ saha vipassanāya maggañāṇaṃ veditabbaṃ. <bold>Etaṃ brahmacariya</bold>nti sāsanabrahmacariyaṃ adhippetanti taṃ dassento <bold>‘‘brahmuno’’</bold>tiādimāha.</paragraph>
<paragraph line="38"><bold>Desanāyā</bold>ti karaṇatthe idaṃ karaṇavacanaṃ. <bold>Niyutto</bold>ti ettha hetuattho antonītoti dassento <bold>‘‘niddhāretvā yojito’’</bold>ti āha.</paragraph>
<centered line="39">Desanāhāravibhaṅgavaṇṇanā niṭṭhitā.</centered>
<subhead line="40">2. Vicayahāravibhaṅgavaṇṇanā</subhead>
<paragraph line="41" number="11">Jātiliṅgakālasādhanavibhattisaṅkhyāvisesādito saddato padavicayo kātabbo. Tattha kariyamāno ca yathāsabhāvaniruttiyā eva kato sukato hotīti dassento <bold>‘‘idaṃ nāmapadaṃ</bold><pageBreak edition="V" number="0.0046" /><bold>…pe… ayaṃ saddato padavicayo’’</bold>ti vatvā <bold>‘‘so panāya’’</bold>ntiādimāha. <bold>Vattabbaatthasaṃvaṇṇanā</bold>ti taṃtaṃpadavacanīyassa atthassa bhedaṃ vatvā pariyāyehi vivaritvā kathanaṃ.</paragraph>
<paragraph line="42"><bold>Viciyamānassa suttapadassā</bold>ti pucchāvasena pavattasuttapadassa. ‘‘Suttantarapadānipi pucchāvaseneva pavattānī’’ti vadanti ‘‘na sabbampi suttapada’’nti. Ekasseva padassa sambhavantānaṃ anekesaṃ atthānaṃ uddhāro <bold>atthuddhāro</bold>. Ekasseva pana atthassa sambhavantānaṃ anekesaṃ padānaṃ uddhāro <bold>paduddhāro</bold>. Sabbe hi saṃvaṇṇiyamāne sutte labbhamāne sabbe padatthe. <bold>Nava suttante</bold>ti suttageyyādivasena navappakāre suttasmiṃ ānetvā vicinatīti <pageBreak edition="M" number="0.0049" />yojanā. Atha vā <bold>‘‘sabbe nava suttante’’</bold>ti iminā pavicayalakkhaṇena hārena suttageyyādīni sabbānipi navappakārāni suttāni vicinatīti attho. Tenāha <bold>‘‘suttageyyādike’’</bold>tiādi.</paragraph>
<paragraph line="43">‘‘Kosalānaṃ purā rammā’’tiādikā (su. ni. 982) chapaññāsa gāthā <bold>vatthugāthā</bold>. ‘‘Pārāyanamanugāyissa’’nti (su. ni. 1137 ādayo) pana ādikā ekūnavīsati gāthā <bold>anugītigāthā. Idaṃ nāmaṃ kata</bold>nti idaṃ ‘‘pārāyana’’nti nāmaṃ kataṃ. Tenāha ‘‘pāraṃ gamanīyā ime dhammā, tasmā imassa dhammapariyāyassa ‘pārāyanantveva adhivacana’’’nti (su. ni. pārāyanatthutigāthā; cūḷani. pārāyanatthutigāthā 149 ādayo). <bold>Buddhiyaṃ viparivattamāna</bold>nti imassa vicayahāravibhaṅgassa desanākāle āyasmā mahākaccāno attano buddhiyaṃ vattamānaṃ katvā evamāhāti yojanā.</paragraph>
<paragraph line="44">Ekaṃsabyākaraṇassa ayanti <bold>ekaṃsabyākaraṇīyā,</bold>ekaṃsena vā byākātabbattā <bold>ekaṃsabyākaraṇīyā,</bold>ekaṃsabyākaraṇayoggāti attho. Sesapadadvayepi eseva nayo. <bold>Ṭhapanīyā</bold>ti ṭhapetabbattā abyākaraṇīyāti attho. Samayantaraparicayena nivāraṇadhammaṃ pati saṃsayapakkhando pucchatīti adhippāyenāha <bold>‘‘vimaticchedana’’</bold>nti. Pakatiyā pana nivāraṇadhammaṃ ajānanto ñātukāmatāya pucchatīti adiṭṭhajotanāya pucchāpi siyā. Tathā hi vakkhati ‘‘lokassa nivāraṇādīni ajānantenā’’ti.</paragraph>
<paragraph line="45"><bold>Ekavatthupariggahā</bold>ti ekassa abhidheyyatthassa gahaṇato.</paragraph>
<paragraph line="46">Vimuttiparipācakaindriyāni vivaṭṭapakkhe ṭhitassa saddhādayo dhammā, kiṃ panettha ariyānampi indriyalokena saṅgaho hotīti āha <bold>‘‘pariyāpannadhammavasenā’’</bold>tiādi.</paragraph>
<paragraph line="47">Kāḷapakkhacātuddasīghanavanasaṇḍameghapaṭalacchādanaaḍḍharattīnaṃ <pageBreak edition="V" number="0.0047" />vasena <bold>caturaṅgasamannāgatena. Vivicchā</bold>ti vicikicchāya. Tenāha <bold>‘‘vicikicchāhetū’’</bold>ti. <bold>Dukkhamassa mahabbhaya</bold>nti ettha vuttaṃ ‘‘assā’’ti padaṃ ‘‘jappābhilepanaṃ assa brūmī’’ti ānetvā sambandhitabbanti dassento <bold>‘‘jappā taṇhā assa lokassā’’</bold>ti āha. <bold>‘‘Sabbasattāna’’</bold>ntiādinā, <bold>‘‘sabbasovā’’</bold>tiādinā ca anvayato, byatirekato ca sātisayaṃ avijjāya nīvaraṇabhāvaṃ <pageBreak edition="M" number="0.0050" />dasseti. ‘‘Dūre santo pakāsanti (dha. pa. 304; netti. 11), ratto atthaṃ na jānātī’’ti (netti. 11, 27) gāthādvayenāpi anugītivicayaṃ dassetīti yojetabbaṃ.</paragraph>
<paragraph line="48"><bold>Rūpāvacarā</bold>ti rūpāvacarasattā. Vipariṇāmadukkhatāya muccanassa kāraṇavacananti sambandho. <bold>Yato</bold>vaṭṭadukkhato muccanaṃ. <bold>Taṃ</bold>vaṭṭadukkhaṃ <bold>anavasesapariyādānavasena</bold>saṅkhāradukkhatāgahaṇena.</paragraph>
<paragraph line="49"><bold>Ekādhāra</bold>nti ekavatthu adhiṭṭhānaṃ. Nivāraṇaṃ vikkhambhanaṃ pidhānaṃ samucchedoti atthadvayassa pucchitattā <bold>‘‘anekādhāraṃ dassetu’’</bold>nti vuttaṃ. Tenāha <bold>‘‘nivāraṇasaṅkhātaṃ saṃvaraṃ…pe… pidhiyyanti pacchijjantī’’</bold>ti (su. ni. aṭṭha. 2.1041; cūḷani. aṭṭha. 3). Tassattho ‘‘nivāraṇasaṅkhātaṃ vikkhambhanaṃ, saṃvaraṃ, pidhānañca kathehī’’ti.</paragraph>
<paragraph line="50"><bold>‘‘Vodāna’’</bold>nti iminā sotānaṃ vikkhambhanavisuddhi, <bold>‘‘vuṭṭhāna’’</bold>nti iminā samucchedavisuddhi adhippetāti āha <bold>‘‘pucchāya duvidhatthavisayataṃ vivarituṃ ‘eva’ntiādi vutta’’</bold>nti. Tathā cāha <bold>‘‘vodāyati…pe… ariyamaggo’’</bold>ti.</paragraph>
<paragraph line="51">Diṭṭhimānāvijjāsotāpi taṇhāsotānugāti āha <bold>‘‘yebhuyyena anurodhavasenā’’</bold>ti. <bold>Upacāravasenā</bold>ti nissitupacāravasena. <bold>Sabbasmā</bold>ti cakkhuto yāva manatoti sabbasmā dvārato. <bold>Sabbappakārenā</bold>tti taṇhāyanamicchābhinivesanaunnamanādippakārena.</paragraph>
<paragraph line="52"><bold>Tameva sati</bold>nti yāyaṃ sati pubbabhāge sotānaṃ vikkhambhanavasena vuttā, tameva satiṃ. Maggakkhaṇe sotānaṃ saṃvaraṃ pidhānaṃ brūmi. Yasmā pana pidhāyikāpi sati maggakkhaṇe paññānugā, paññākiccamevettha adhikaṃ, tasmā vuttaṃ <bold>‘‘paññāyete pidhīyare’’</bold>ti.</paragraph>
<paragraph line="53"><bold>Saṃvarapidhānāna</bold>nti ettha saṃvarasaddena nivāraṇaṃ vuttaṃ.</paragraph>
<paragraph line="54">Yasmiṃ <pageBreak edition="V" number="0.0048" />yasmiṃ ariyamagge anadhigate yaṃ yaṃ abhisaṅkhāraviññāṇaṃ uppajjanārahaṃ, tasmiṃ tasmiṃ adhigate taṃ taṃ viññāṇaṃ anuppādanirodhena nirujjhati saddhiṃ attanā sampayuttanāmarūpenāti āha <bold>‘‘tassa tassa viññāṇassa nirodhena sahevā’’</bold>ti. Anuppādanirodho hi ettha ‘‘nirodho’’ti adhippeto anupādisesanibbānassa adhippetattāti. Anusandhīyati etenāti <bold>anusandhi,</bold>idha pucchiyamāno attho.</paragraph>
<paragraph line="55"><bold>Saha</bold><pageBreak edition="M" number="0.0051" /><bold>visayena dassetu</bold>nti ettha saccāni eva visayo. Pahātabbasabhāvaṃ samudayasaccaṃ, tassa visayo dukkhasaccaṃ. ‘‘Saṃyojaniyesu, bhikkhave, dhammesu assādānupassino viharato taṇhā pavaḍḍhatī’’ti (saṃ. ni. 2.53, 57) hi vuttaṃ. Pahāyakasabhāvaṃ maggasaccaṃ, tassa visayo nirodhasaccanti āha <bold>‘‘saha visayena…pe… saccesū’’</bold>ti. Kāmañcettha ‘‘samudayo dvīsu bhūmīsu pahīyatī’’ti āraddhaṃ, ‘‘dassanena tīṇi saṃyojanāni pahīyanti, bhāvanāya satta saṃyojanāni pahīyantī’’ti pana vibhāgavacanameva vattanti āha <bold>‘‘pahāyakavibhāgamukhena pahātabbavibhāgaṃ dassetu’’</bold>nti.</paragraph>
<paragraph line="56">Niravasesakāmarāgabyāpādā tatiyamaggena pahīyanti, itare catutthamaggenāti vuttaṃ <bold>‘‘itarehi pana niravasesa’’</bold>nti. <bold>Tatthā</bold>ti kammavipākavaṭṭappabhedena tedhātuke bhavattaye. <bold>Saṃyojanavasenā</bold>ti sabbadā yojanavasena bandhanavasena.</paragraph>
<paragraph line="57" number="12">Aggaphalañāṇatāya ekampi samānaṃ tannimittassa khayānuppādārammaṇassa paccavekkhaṇañāṇassa vasena phalavohārena dve nāmāni labhati.</paragraph>
<paragraph line="58">Somanassanāmalābho iminā ārammaṇasaṅketenāti tadatthaṃ vivaranto <bold>‘‘khaye…pe… samaññāyā’’</bold>ti āha.</paragraph>
<paragraph line="59" number="13"><bold>Taggahaṇenevā</bold>ti phassapañcamakapañcarūpindriyaggahaṇeneva. <bold>Sahacaraṇādinā</bold>ti sahajātādianantarādipaccayabhāvena ceva nissayārammaṇādinā ca. <bold>‘‘Sampayutta’’</bold>nti iminā sahitatā avisiṭṭhatā idhādhippetāti āha <bold>‘‘avibhāgena gahaṇīyabhāvaṃ sandhāyā’’</bold>ti.</paragraph>
<paragraph line="60">Kathaṃ samādhindriyaṃ uppādetīti āha <bold>‘‘satiggahaṇena cettha pariyuṭṭhānappahānaṃ idhādhippeta’’</bold>nti. Na hi samādhinā pariyuṭṭhānappahānaṃ sambhavati.</paragraph>
<paragraph line="61">Padahati <pageBreak edition="V" number="0.0049" />etenāti <bold>padhānaṃ,</bold>vīriyaṃ. <bold>Te</bold>ti vīriyasaṅkhārā. <bold>Ekarasenā</bold>ti yathā indriyāni ekarasāni honti, evaṃ ekarasabhāvena saraṇato pavattanato. Tathā pavattiyā eva suṭṭhu vata vīriyaṃ vāhesīti yoginā saṅkappetabbato tadupagavīriyavāhanaṭṭhena <bold>‘‘sampahaṃsanā’’</bold>ti vuttaṃ. Tenāha <bold>‘‘evaṃ me…pe… hetubhāvato’’</bold>ti.</paragraph>
<paragraph line="62"><bold>Iddhi</bold>saddassa <pageBreak edition="M" number="0.0052" />paṭhamo kattuattho, dutiyo karaṇattho vutto, <bold>pāda</bold>saddassa eko karaṇattho eva. Pajjitabbā ca iddhī vuttā, na ca ijjhanti. Pajjitabbā ca iddhī pajjanakaraṇena pādena samānādhikaraṇā na hontīti <bold>‘‘paṭhamena atthena iddhi eva pādo’’</bold>ti kathaṃ sakkā vattuṃ, tathā iddhikiriyākaraṇena sādhetabbā buddhisaṅkhātā iddhi pajjanakiriyākaraṇena pajjitabbāti dvinnaṃ karaṇānaṃ na samānādhikaraṇatā sambhavatīti <bold>‘‘dutiyena atthena iddhiyā pādo’’</bold>ti kathaṃ sakkā vattunti ce? Sakkā, pādassa ijjhamānakoṭṭhāsa ijjhanakaraṇūpāyabhāvato. Atha vā ‘‘paṭhamena atthena iddhiyā pādo, dutiyena atthena iddhi eva pādo iddhipādo’’ti evaṃ yojanato. Kathaṃ? Anantarattho paccāsattiñāyena idha paṭhamoti adhippeto, tato purimo dutiyoti.</paragraph>
<paragraph line="63">‘‘Chandaṃ ce bhikkhu adhipatiṃ karitvā labhati samādhi’’ntiādi (vibha. 432) vacanato <bold>chandasamādhippadhānasaṅkhārasamannāgataṃ iddhipādaṃ bhāvetī</bold>ti etthāpi chandādhipati samādhi <bold>chandasamādhī</bold>ti adhipatisaddalopaṃ katvā samāso vuttoti viññāyati. Adhipatisaddatthadassanavaseneva pana ‘‘chandahetuko, chandādhiko vā samādhī’’ti <bold>sammohavinodaniyaṃ</bold>(vibha. aṭṭha. 431) vuttaṃ, tasmā idhāpi chandādhipati samādhi <bold>chandasamādhī</bold>ti veditabbo. Taṃ pana chandaṃ vuttanayena saddhāsīsena dassento <bold>‘‘saddhādhipateyyā cittekaggatā’’</bold>ti vuttaṃ. <bold>‘‘Idaṃ padhāna’’</bold>nti vā vīriyaṃ vuttaṃ. Vīriyasaddāpekkhāsahitaṃ ekavacanena vatvā catubbidhassapi vīriyassa adhippetattā nibbattetabbadhammavibhāgena ca <bold>‘‘ime saṅkhārā’’</bold>ti vuttaṃ. Tena padhānabhūtā saṅkhārāti evaṃ samāso veditabbo. Saṅkhatasaṅkhārādinivattanatthañcettha padhānaggahaṇaṃ. Atha vā taṃ taṃ visesaṃ saṅkharotīti <bold>saṅkhāro,</bold>sabbampi vīriyaṃ. Tattha catukiccasādhakato aññassa nivattanatthaṃ padhānaggahaṇanti padhānabhūtā seṭṭhabhūtāti attho.</paragraph>
<paragraph line="64">Vīriyiddhipādaniddese <bold>‘‘vīriyasamādhippadhānasaṅkhārasamannāgata’’</bold>nti (vibha. 435) dvikkhattuṃ vīriyaṃ āgataṃ. Tattha purimaṃ samādhivisesanaṃ ‘‘vīriyādhipati samādhi <bold>vīriyasamādhī’’</bold>ti, dutiyaṃ samannāgamaṅgadassanatthaṃ. Dve eva hi sabbattha samannāgamaṅgāni samādhi, padhānasaṅkhāro ca. Chandādayo <pageBreak edition="V" number="0.0050" />samādhivisesanāni. Padhānasaṅkhāro pana padhānavacaneneva visesito, na chandādīhīti na idha vīriyādhipatitā padhānasaṅkhārassa vuttā hoti. Vīriyañca samādhiṃ visesetvā ṭhitameva samannāgamaṅgavasena <pageBreak edition="M" number="0.0053" />padhānasaṅkhāravacanena vuttanti nāpi dvīhi vīriyehi samannāgamo vutto hoti. Yasmā pana chandādīhi visiṭṭho samādhi tathā visiṭṭheneva tena sampayutto padhānasaṅkhāro, sesadhammā ca, tasmā samādhivisesanānaṃ vasena <bold>‘‘cattāro iddhipādā’’</bold>ti vuttā. Visesanabhāvo ca chandādīnaṃ taṃtaṃapassayanavasena hotīti <bold>chandasamādhi…pe… iddhipāda</bold>nti ettha nissayatthepi pādasaddena upāyatthena chandādīnaṃ iddhipādatā vuttā hoti. Tathā hi abhidhamme <bold>uttaracūḷabhājanīye</bold>‘‘cattāro iddhipādā chandiddhipādo’’tiādinā (vibha. 457) chandādīnameva iddhipādatā vuttā. <bold>Pañhāpucchake</bold>ca ‘‘cattāro iddhipādā – idha bhikkhu chandasamādhī’’ti (vibha. 462) ārabhitvāpi puna chandādīnaṃyeva kusalādibhāvo vibhatto. Upāyiddhipādadassanatthameva hi nissayiddhipādadassanaṃ kataṃ. Aññathā catubbidhatāva na hotīti. Ayamettha pāḷivasena atthavinicchayo veditabbo.</paragraph>
<paragraph line="65">Tadaṅgasamucchedanissaraṇavivekanissitattaṃ vatvā paṭippassaddhivivekanissitassa avacanaṃ ‘‘chandasamādhi…pe… iddhipādaṃ bhāvetī’’ti (vibha. 432) bhāvetabbānaṃ iddhipādānaṃ vuttattā. Bhāvitiddhipādassa hi sacchikātabbā phalapariyāpannā iddhipādāti.</paragraph>
<paragraph line="66">Vossaggasaddo pariccāgattho, pakkhandanattho cāti vossaggassa duvidhatā vuttā. <bold>Yathāvuttena pakārenā</bold>ti tadaṅgasamucchedappakārena, tanninnabhāvārammaṇappakārena ca. <bold>Pariṇamantaṃ</bold>vipassanakkhaṇe.</paragraph>
<paragraph line="67" number="14"><bold>Pubbabhāgapaññāyā</bold>ti ekāvajjananānāvajjanavīthīsu pavattaupacārapaññāya. <bold>Adhigamapaññāyā</bold>ti appanāpaññāya. Puna <bold>pubbabhāgapaññāyā</bold>ti nānāvajjanupacārapaññāya, paṭisandhipaññāya vā. <bold>Upacārapaññāyā</bold>ti ekāvajjane, sabbattha vā pavattaupacārapaññāya.</paragraph>
<paragraph line="68"><bold>Pucchāvissajjanavicayopī</bold>ti yathāvuttāya pucchāya vissajjanavicayopi. <bold>Vuttanayānusārenā</bold>ti adiṭṭhajotanā, vimaticchedanā cāti heṭṭhā vuttanayānugamanena.</paragraph>
<paragraph line="69" number="15"><bold>Sekhe</bold><pageBreak edition="M" number="0.0054" /><bold>asekhe</bold>ti sekkhe ariyapuggale, asekkhe ariyapuggale. <bold>Vipassanāpubbaṅgamappahāne</bold>ti vipassanaṃ purecārikaṃ katvā pavattakilesappahāne, pahānābhisamayeti attho.</paragraph>
<paragraph line="70">‘‘Yaṃ <pageBreak edition="V" number="0.0051" />aniccaṃ dukkhaṃ anattā’’ti pāḷiṃ dassetvā puna ‘‘yaṃ anicce dukkhe anattanī’’ti vacanaṃ evampettha paṭhantīti dassetuṃ.</paragraph>
<paragraph line="71"><bold>Sesasaṃkilesavodānadhammā</bold>ti gedhato avasiṭṭhasaṃkilesadhammā ca sabbavodānadhammā ca. <bold>Abhāvenā</bold>ti abhāvanena abhāvakaraṇena.</paragraph>
<paragraph line="72"><bold>Payogaparakkama</bold>nti bhusaṃ yogo <bold>payogo,</bold>payogova parakkamo <bold>payogaparakkamo,</bold>cittaṃ. <bold>Ukkhipatī</bold>ti kosajjapakkhe patituṃ adento kusalapakkhe uddhaṃ khipento viya pavattati. <bold>Padhānavīriya</bold>nti akusalānaṃ anuppādanaṭṭhena uttamavīriyaṃ. <bold>Yojetabbānī</bold>ti ‘‘āsevamāno vāyamatī’’tiādinā yojetabbāni. <bold>Anuppannāti avattabbataṃ āpannāna</bold>nti bhūmiladdhārammaṇādhiggahitāvikkhambhitāsamugghāṭituppannānaṃ.</paragraph>
<paragraph line="73" number="16">‘‘Aṭṭhamakassa indriyānī’’ti vuttattā <bold>‘‘paṭhamamagge saddhādayo’’</bold>tiādi vuttaṃ. Indriyaggahaṇañca pāḷiyaṃ nidassanamattaṃ daṭṭhabbaṃ.</paragraph>
<paragraph line="74">Asubhānupassanā kāyānupassanāsatipaṭṭhānanti āha <bold>‘‘satipaṭṭhānabhāvanāya suniggahito kāmavitakko’’</bold>ti. Samādhi uppajjamāno kāmavitakkampi niggahetvā eva uppajjatīti dassento <bold>‘‘anavajjasukhapadaṭṭhānenā’’</bold>tiādimāha. <bold>‘‘Kusalesu dhammesu āraddhavīriyo’’</bold>tiādinā dhammacchandato uppajjamāno vīriyacchando khantiṃ paribrūhetīti dasseti. Anavajjadhammānaṃ upakārakadhammāsevanaṃ viya anupakārakadhammaparivajjanampi paññānisevaneneva hotīti āha <bold>‘‘samādhiādīna’’</bold>ntiādi.</paragraph>
<paragraph line="75" number="17">Sabbadhammādhiṭṭhānaṃ desanaṃ puggalādhiṭṭhānena vibhajituṃ <bold>‘‘loko nāmā’’</bold>tiādi vuttanti dassento <bold>‘‘sabbadhammānanti…pe… dassetu’’</bold>nti āha. Mahaggatadhammesu ṭhānaṃ taṃsampādanāva. Tathā sesesu. <bold>Vaḍḍhiyamānesū</bold>ti yathā vimuttiṃ paripācayanti, evaṃ brūhiyamānesu.</paragraph>
<paragraph line="76"><bold>Dassanapariññā</bold>ti rūpārūpadhammānaṃ salakkhaṇato, paccayato ca parijānanā. Tenāha <bold>‘‘ñātapariññā’’</bold>ti. Paṭipakkhavidhamanena saddhiṃ lakkhaṇattayavibhāvanā idha ‘‘bhāvanāpariññā’’ti adhippetāti āha <bold>‘‘bhāvanā…pe… pariññā cā’’</bold>ti <pageBreak edition="M" number="0.0055" />. Dassanatthā pariññā <bold>dassanapariññā,</bold>bhāvanatthā pariññā <bold>bhāvanāpariññā</bold>ti evaṃ vā ettha attho daṭṭhabbo.</paragraph>
<paragraph line="77"><bold>Kakkhaḷaphusanādī</bold>ti <pageBreak edition="V" number="0.0052" />kakkhaḷādiphusanādi. <bold>Abhijānitvā</bold>ti abhiññāya paññāya jānitvā, ṭhitassa abhijānanahetu vāti attho. <bold>Attho</bold>ti phalaṃ. <bold>Nayo</bold>ti vuttanayo.</paragraph>
<paragraph line="78"><bold>‘‘Yaṃ asaṅkhata’’</bold>ntipi paṭhanti. <bold>Catunayakovido</bold>ti ekattanānattādinayacatukke nipuṇo. <bold>Desanāyuttikusalo</bold>ti dhammānaṃ desanāvidhimhi kusalo.</paragraph>
<paragraph line="79"><bold>Sadisī kātabbā</bold>saṃsandanavasenāti adhippāyo. <bold>Ānetabbā</bold>‘‘ayaṃ desanā imāya desanāya evaṃ saṃsandatī’’ti. <bold>Atthato apeta</bold>nti ayuttatthaṃ. <bold>Asambandhattha</bold>nti aññamaññaṃ asambandhapadatthaṃ. Nanu paṭṭhānavicāro nayavicāro viya hārehi asammisso vicāraṇantaroti codanaṃ manasi katvā āha <bold>‘‘yasmā panā’’</bold>tiādi. <bold>Idha nikkhitto</bold>ti idha suttavicaye suttatthavicārabhāvato nikkhitto, etena vā paṭṭhānassa hārantogadhabhāvadassaneneva mūlapadānaṃ viya paṭṭhānassa padatthantarābhāvo dassitoti veditabbaṃ.</paragraph>
<paragraph line="80"><bold>Imassa suttassā</bold>ti saṃvaṇṇiyamānasuttaṃ sandhāyāha. <bold>Kasmiṃ vā pade</bold>ti saṃvaṇṇiyamānaṃ gāthaṃ sandhāyāha. <bold>Tabbicayenā</bold>ti pucchādivicayena, assādādivicayena ca.</paragraph>
<centered line="81">Vicayahāravibhaṅgavaṇṇanā niṭṭhitā.</centered>
<subhead line="82">3. Yuttihāravibhaṅgavaṇṇanā</subhead>
<paragraph line="83" number="18">Evametassa suttassa attho na gahetabbo, evaṃ pana gahetabboti aggahetabbagahetabbānaṃ atthānaṃ vijahanaggahaṇatthāya yuttāyuttivicāraṇāyaṃ vajjetabbesu tāva paṭhamaṃ paṭipattīti dassento āha <bold>‘‘atathākārena gayhamānā suttatthā visayo’’</bold>ti yathā ‘‘vāmaṃ muñca, dakkhiṇaṃ gaṇhā’’ti (dha. sa. aṭṭha. 498; visuddhi. mahāṭī. 1.14; saṃ. ni. ṭī. 1.1.213). Vajjetabbabhāvato hi suttapadehi suttatthe <pageBreak edition="M" number="0.0056" />vivecite gahetabbabhāvo ca avasiṭṭho hoti. Tathā hi vakkhati ‘‘mettāvihārassa sato byāpādo cittaṃ pariyādāya ṭhassatī’ti na yujjati desanā, ‘byāpādo pahānaṃ abbhatthaṃ gacchatī’ti yujjati desanā’’ti (netti. 21).</paragraph>
<paragraph line="84">Yuttiniddhāraṇena <pageBreak edition="V" number="0.0053" />ayathāsabhāvato vivecitvā yathāsabhāvato dhammassa gahaṇakāraṇāni kathento ‘‘mahantā apadisitabbā etesanti <bold>mahāpadesā’’</bold>ti imamatthamāha <bold>‘‘buddhādayo’’</bold>tiādinā. <bold>Patiṭṭhānānī</bold>ti patiṭṭhānasādhanāni. <bold>Sesesū</bold>ti saṅghāpadesādīsu. Paṭhamattho eva hi idha pāḷi āgato, vinicchayane kāraṇaṃ mahāpadesoti adhippāyo. <bold>Suttotaraṇādī</bold>ti <bold>ādi</bold>saddena suttānotaraṇādipi saṅgayhati. Suttotaraṇavinayasandassanāni hi kenaci yathābhatassa ganthassa ‘‘dhammo’’ti vinicchayane kāraṇaṃ. Suttānotaraṇavinayāsandassanāni ‘‘adhammo’’ti. <bold>Yadi eva</bold>nti yadi yathābhatassa ganthassa suttavinayehi saṃsandanaṃ ‘‘dhammo’’ti, asaṃsandanaṃ ‘‘adhammo’’ti vinicchayakāraṇaṃ, evaṃ santeti attho. Sampadīyati ñāpīyati dhammo etehīti <bold>sampadāyā,</bold>akkhātāro.</paragraph>
<paragraph line="85">Vinīyanti rāgādayo etenāti <bold>vinayo,</bold>kāraṇaṃ. Tenāha <bold>‘‘rāgādivūpasamanimitta’’</bold>nti. Kiṃ pana taṃ? Sādhiṭṭhānasamathavipassanādidhammā. Ye parato ‘‘tecattālīsaṃ bodhaṅgamā dhammā’’ti (netti. 24) vakkhati.</paragraph>
<paragraph line="86">Vinayamahāpadesā kappiyānulomato anulomakappiyaṃ nāma, taṃsadisatāya suttantamahāpadesāpi <bold>anulomakappiya</bold>nti aṭṭhakathāvohāro. Tena vuttaṃ <bold>‘‘yaṃ anulomakappiyanti vuccatī’’</bold>ti.</paragraph>
<paragraph line="87">Yadipi tattha tattha pavattā bhagavato pakiṇṇakadesanā <bold>aṭṭhakathā,</bold>sā pana dhammasaṅgāhakehi tepiṭakaṃ buddhavacanaṃ saṅgāyitvā tassa atthasaṃvaṇṇanānurūpena vācanāmaggaṃ āropitattā <bold>ācariyavādo</bold>nāma. Tena vuttaṃ <bold>‘‘ācariyavādo nāma aṭṭhakathā’’</bold>ti. Tissopi saṅgītiyo āruḷho eva hi buddhavacanassa atthasaṃvaṇṇanābhūto kathāmaggo pacchā tambapaṇṇiyehi mahātherehi sīhaḷabhāsāya ṭhapito. <bold>Attanomati</bold>theravādo. <bold>Samentameva gahetabba</bold>nti yathā pāḷiyā saṃsandati <pageBreak edition="M" number="0.0057" />, evaṃ mahāpadesato atthā uddharitabbāti dasseti. Pamādapāṭhavasena ācariyavādassa kadāci pāḷiyā asaṃsandanāpi siyā, so na gahetabboti dassento āha – <bold>‘‘suttena samento eva gahetabbo’’</bold>ti.</paragraph>
<paragraph line="88"><bold>Catūhi mahāpadesehi yujjatī</bold>ti catūhi mahāpadesehi na virujjhati. Idāni taṃ avirujjhanākāraṃ dassento <bold>‘‘yena yenā’’</bold>tiādi vuttaṃ. Suttotaraṇādi eva hettha kāraṇaṃ. Tassa ca anekākāratāya <bold>‘‘pakārenā’’</bold>ti vutto. Saṃvaṇṇiyamāne sutte saṃvaṇṇanāvasena gahetabbanti <pageBreak edition="V" number="0.0054" />sambandho. <bold>Ābhatenā</bold>ti ānītena. <bold>Suttato</bold>ti suttantarato. Ayañhettha attho – kenaci pasaṅgena suttantarato uddharitvā ānītena suttapadena suttotaraṇādinā, kāraṇappakārena ca catumahāpadesāvirodhena saṃvaṇṇiyamāne sutte saṃvaṇṇanāvasena atthajātaṃ gahetabbanti. Tenāha <bold>‘‘tena…pe… kātabbā’’</bold>ti. Tattha <bold>yuttihārayojanā kātabbā</bold>ti yuttiniddhāraṇavasena ayaṃ yuttihāro yojetabbo. Atha vā <bold>yuttihārayojanā kātabbā</bold>ti iminā hārena vakkhamānanayena yuttigavesanaṃ katvā tāya yuttiyā sabbahārayojanā kātabbāti attho. Lakkhaṇañhetaṃ yuttigavesanāya, yadidaṃ yuttihāro. Tenāha ‘‘sabbesaṃ hārānaṃ, yā bhūmī, yo ca gocaro tesaṃ. ‘‘Yuttāyuttaparikkhā’’ti (netti. 4), ‘‘imāya yuttiyā aññamaññehi kāraṇehi gavesitabba’’nti (netti. 20) ca.</paragraph>
<paragraph line="89" number="19">Yadi vā sabbāni padāni ekaṃ atthaṃ abhivadantīti yojanā.</paragraph>
<paragraph line="90" number="20"><bold>Jarāyaṃ ṭhitassa aññathatta</bold>nti ṭhitassa yaṃ aññathattaṃ aññathābhāvo, ayaṃ jarā nāma. <bold>Khaṇikamaraṇaṃ</bold>khaṇikanirodho. <bold>Samucchedamaraṇaṃ</bold>khīṇāsavānaṃ khandhaparinibbānaṃ.</paragraph>
<paragraph line="91"><bold>Kevalassā</bold>ti jarāya amissassa. <bold>Aññāva jarā, aññaṃ maraṇa</bold>nti ‘‘paṭiññātassa kevalassa maraṇassa diṭṭhattā’’ti hetu. <bold>Yathā taṃ devāna</bold>nti sadisūdāharaṇaṃ, visadisūdāharaṇaṃ pana iddhipādādayo, anvayabyatirekā gahetvā yojetabbā.</paragraph>
<paragraph line="92"><bold>Tehī</bold>ti <pageBreak edition="M" number="0.0058" />jarāmaraṇehi.</paragraph>
<paragraph line="93"><bold>‘‘Jīraṇabhijjanasabhāvā’’</bold>ti iminā lesena taṇhājarāmaraṇānaṃ anaññattaṃ yojeti. Yadipi ‘‘aññā taṇhā, aññā jarā, aññaṃ maraṇa’’nti siddhovāyamattho, yaṃ sandhāya vuttaṃ <bold>‘‘na ida’’</bold>ntiādi, tathāpi sakkuṇeyyaparihārāyaṃ codanāti ajjhāruḷhaṃ tattha dosaṃ dassetuṃ ‘‘yadi ca yathā jarāmaraṇa’’nti pāḷipavattāni dassento <bold>‘‘yadi…pe… dassetī’’</bold>ti āha. <bold>Bhāvo</bold>ti adhippāyo. <bold>Etesa</bold>nti taṇhājarāmaraṇānaṃ.</paragraph>
<paragraph line="94"><bold>‘‘Imāya yuttiyā aññamaññehi kāraṇehi gavesitabba’’</bold>nti ca keci paṭhanti, byañjanatopi gavesitabbaṃ, aññattha atthato aññatthampīti adhippāyo. Tameva byañjanato aññatthaṃ dassetuṃ pāḷiyaṃ <bold>‘‘salloti vā’’</bold>tiādi vuttaṃ. <bold>Imesa</bold>nti salladhūpāyanānaṃ. <bold>Icchāvipariyāye</bold>ti <pageBreak edition="V" number="0.0055" />icchitālābhe, appaccayasamavāye vā. <bold>Idampi samatthanaṃ hoti</bold>yathādhippetassa aññatthassa byatirekadassanabhāvato. <bold>Jarāmaraṇavipariyāye</bold>ti jarāmaraṇe asati. Na hi yathādhippetajarāmaraṇābhāve taṇhā na hotīti.</paragraph>
<paragraph line="95"><bold>Dvidhā vuttā</bold>ti dvippakārena vuttā, dvikkhattuṃ vā vuttā. <bold>Yaṃ idaṃ…pe… ārammaṇakaraṇavasena vā abhilapana</bold>nti evaṃ kiriyāparāmasanaṃ yojetabbanti veditabbaṃ. <bold>Viseso</bold>ti ayaṃ etāsaṃ icchātaṇhānaṃ pakatisaṅkhāto viseso. <bold>‘‘Dvīhi nāmehī’’</bold>tipi pāḷi. <bold>Yadipi eva</bold>nti kāmaṃ visayavisesesu evaṃ yathāvuttaavatthāvisesena icchātaṇhānaṃ atthi kāci bhedamattāti attho. Sabhāvato pana bhedo natthīti dassento <bold>‘‘tathāpī’’</bold>ti āha.</paragraph>
<paragraph line="96"><bold>Icchantī</bold>ti kāmenti. <bold>Taṇhāyanā</bold>pātukāmatā. <bold>Santāpanaṭṭhenā</bold>ti paridahanabhāvena. <bold>Ākaḍḍhanaṭṭhenā</bold>ti avaharaṇaṭṭhena. <bold>Saritānī</bold>ti rāgavasena allāni. Taṃsampayuttapītivasena siniddhāni <bold>sinehitāni. Visattikā</bold>ti vitthatā rūpādīsu tebhūmakadhammesu byāpanavasena. <bold>Visaṭā</bold>ti purimavevacanameva ta-kārassa ṭa-kāraṃ katvā vuttaṃ. <bold>Visālā</bold>ti vipulā. <bold>Visakkatī</bold>ti parisakkati sahati. Ratto hi rāgavatthunā pādena tāḷiyamānopi sahati. ‘‘Osakkanaṃ, vipphandanaṃ vā visakkana’’nti vadanti. Aniccādikaṃ niccādito <pageBreak edition="M" number="0.0059" />gaṇhantī <bold>visaṃvādikā</bold>hoti. <bold>Visaṃharatī</bold>ti tathā tathā kāmesu ānisaṃsaṃ dassentī vividhehi ākārehi nekkhammābhimukhappavattito cittaṃ saṃharati saṃkhipati. <bold>Visaṃ</bold>vā dukkhaṃ, taṃ harati, vahatīti attho. Dukkhanibbattakassa kammassa hetubhāvato <bold>visamūlā,</bold>visaṃ vā dukkhādibhedā vedanā mūlaṃ etāyāti <bold>visamūlā,</bold>dukkhasamudayattā visaṃ phalaṃ etissāti <bold>visaphalā</bold>. Rūpādidukkhasseva paribhogo etāya, na amatassāti <bold>visaparibhogā</bold>. Sabbattha niruttivasena padasiddhi veditabbā. Yo panettha padhāno attho, taṃ dassetuṃ puna <bold>‘‘visatā vā panā’’</bold>tiādi vuttaṃ.</paragraph>
<paragraph line="97"><bold>Sinehanaṃ</bold>pemakaraṇaṃ. <bold>Bandhanaṭṭhenā</bold>ti saṃyojanaṭṭhena. <bold>Āsīsanaṭṭhenā</bold>ti icchanaṭṭhena. <bold>Abhinandanaṭṭhenā</bold>ti assādanaṭṭhena, sampaṭicchanaṭṭhena vā.</paragraph>
<paragraph line="98" number="21"><bold>Anabhiratī</bold>ti ukkaṇṭhā. <bold>Ñāṇanibbidā</bold>ti nibbidānupassanā. Yathā ca dukkhū…pe… cāresu yutti vuttāti yojanā.</paragraph>
<paragraph line="99">Sukhāpaṭipadādandhābhiññā <pageBreak edition="V" number="0.0056" />sukhāpaṭipadākhippābhiññā <bold>sukhāpaṭipadādayo</bold>. Yo dukkhāya paṭipadāya visesaṃ adhigantuṃ bhabbo, tassa sukhāpaṭipadāyogyassa viya kariyamānā dhammadesanā visesāvahā na hoti, tasmā sā na yuttāti imamatthaṃ dasseti <bold>‘‘rāgacarito’’</bold>tiādinā. Rāgacaritassa tathā tathā kāmānaṃ ādīnavaṃ, okāraṃ, saṃkilesaṃ, nekkhamme ānisaṃsañca avibhāvetvā ādito vipassanākathāva kariyamānā na visesāvahā hoti āsayassa asodhitattāti etamatthaṃ dassento pāḷiyaṃ <bold>‘‘vipassanā…pe… desanā’’</bold>ti āhāti veditabbaṃ. <bold>Sesapadesupī</bold>ti yathā ‘‘rāgacaritassā’’tiādinā rāgacaritakoṭṭhāsavasena pāḷiyaṃ desanāya ayutti vuttā, iminā nayena sesapadesupi dosacaritakoṭṭhāsādīsupi ‘‘dosacaritassa puggalassa asubhaṃ deseyyā’’tiādinā pāḷiyaṃ avuttopi yathāsambhavamattho niddhāretvā vattabbo. Kasmā pana yuttihāre ayuttiniddhāraṇā katāti codanaṃ manasi katvā āha <bold>‘‘ettha cā’’</bold>tiādi. <bold>Sesesupi eseva nayo</bold>ti sesesupi dosacaritādivasena niddhāritesu ayuttigavesanesu ayameva upāyo. <bold>Anulomappahāna’’</bold>ntipi pāḷi, so evattho.</paragraph>
<paragraph line="100"><bold>‘‘Yāvatikā</bold><pageBreak edition="M" number="0.0060" /><bold>ñāṇassa bhūmī’’</bold>ti etena yuttihārassa mahāvisayataṃ dasseti. Kasmā panāyaṃ mahāvisayoti? Yuttivicārabhāvato, saṃvaṇṇetabbassa ca dhammassa nānānayanipuṇādiguṇavisesayogatoti dassento <bold>‘‘taṃ kissa hetū’’</bold>ti āha.</paragraph>
<paragraph line="101"><bold>Aparabhāge</bold>ti pacchābhāge. Mettāvihāribhāgassa aparihīnatāvacanato ayogo vutto. Tenāha <bold>‘‘sato’’</bold>ti. <bold>Yathāvuttakāraṇato evā</bold>ti paṭipakkhattā eva.</paragraph>
<paragraph line="102"><bold>Pahānekaṭṭhabhāvato</bold>diṭṭhimaññitassa. Ādīnavadassanena vitakkaṃ jigucchantā dutiyajjhānassa āsannaupacārajjhānadhammāpi vitakkārammaṇā na honti, pageva dutiyajjhānadhammāti adhippāyenāha <bold>‘‘ārammaṇakaraṇattho hettha sahagatasaddo’’</bold>ti.</paragraph>
<paragraph line="103">Evaṃ yuttihāralakkhaṇaṃ āgamato yuttāyuttavicāraṃ dassetvā idāni āgamānugatāya yuttiyāpi taṃ dassetuṃ guṇamukhena dosavibhajanaṃ vibhajanto <bold>‘‘apicetthā’’</bold>tiādimāha. Taṃ uttānatthameva.</paragraph>
<centered line="104">Yuttihāravibhaṅgavaṇṇanā niṭṭhitā.</centered>
<subhead line="105">4. Padaṭṭhānahāravibhaṅgavaṇṇanā</subhead>
<paragraph line="106" number="22"><bold>Tesaṃ</bold><pageBreak edition="V" number="0.0057" /><bold>tesa</bold>nti anavasesapariyādānaṃ, tena ye sutte vuttā ca dhammā, ye ca tesaṃ kāraṇabhūtaṃ, tesaṃ sabbesampīti vuttaṃ hoti. <bold>Sabbadhammayāthāvaasampaṭivedho</bold>ti imamatthaṃ dassetuṃ <bold>‘‘kattha pana so’’</bold>tiādi vuttaṃ.</paragraph>
<paragraph line="107"><bold>Piyāyitabbajātiya</bold>nti pemanīyasabhāvaṃ. <bold>Micchāpaṭipadā</bold>ti pamādāpatti, micchābhiniveso vā. Ekavāraṃ uppannāpi pāṇātipātacetanā verappasavanato dosassa, ekavāraṃ uppannāpi pamādāpatti, micchābhiniveso vā mohassa uppattikāraṇanti pāḷiyaṃ avuttampi nayato niddhāretabbanti dassento <bold>‘‘dosassa…pe… imināva nayena attho veditabbo’’</bold>ti āha. Nimittatthaggahaṇalakkhaṇaṃ vaṇṇasaṇṭhānaṃ, anubyañjanatthaggahaṇalakkhaṇaṃ anubyañjananti <bold>‘‘nimittānubyañjanaggahaṇalakkhaṇā’’</bold>ti vuttaṃ. Tattha tattha <bold>nimittaṃ</bold>itthipurisanimittaṃ. <bold>Anubyañjanaṃ</bold>hatthapādahasitakathitādi. Phasso paccayo etissāti <pageBreak edition="M" number="0.0061" /><bold>phassapaccayā,</bold>taṃbhāvo <bold>phassapaccayatā</bold>. Assādeti etāyāti <bold>assādo,</bold>taṇhā.</paragraph>
<paragraph line="108">Vatthūni ñeyyadhammoti āha <bold>‘‘vatthuavippaṭipatti visayasabhāvapaṭivedho’’</bold>ti. Idhādhippetaṃ sammāpaṭipattiṃ dassetuṃ <bold>‘‘sīlasamādhisampadāna’’</bold>nti vuttaṃ. Ekadesupalakkhaṇavasena, vaṇṇagandharāgisappāyavasena vā pāḷiyaṃ <bold>‘‘vinīlakavipubbakaggahaṇalakkhaṇā asubhasaññā’’</bold>ti vatvā <bold>‘‘tassā nibbidāpadaṭṭhāna’’nti vuttaṃ nibbidaṃ dassento ‘‘nibbidā’’</bold>tiādi vuttaṃ. Tattha paritassanato visesetuṃ <bold>‘‘ñāṇenā’’</bold>ti visesitaṃ. <bold>Tathā pavatta</bold>nti nibbidanākārena pavattanaṃ.</paragraph>
<paragraph line="109">Yoniso ummujjantiyā videharañño dhītāya <bold>rucāya</bold>jātissarañāṇaṃ kammassakataññāṇassa kāraṇaṃ ahosi, na pana asappurisūpanissayato, ayoniso ummujjantassa tasseva rañño senāpatino <bold>alātassa bījakassa</bold>dāsassāti imamatthaṃ dassento <bold>‘‘imassa ca…pe… udāharitabbo’’</bold>ti āha. <bold>So</bold>ti pasādo. <bold>Avatthāviseso</bold>ti sampayuttadhammānaṃ anāvilabhāvalakkhito avatthābhedo. <bold>Āyatanagato</bold>ti ṭhānagato, ratanattayavisayoti attho. <bold>‘‘Kāyo’’</bold>tiādinā avatthāvisesena vinā sabhāvasiddhameva padaṭṭhānaṃ dasseti.</paragraph>
<paragraph line="110">Imasmiṃ ca ṭhāne pāḷiyaṃ pubbe yesaṃ dhammānaṃ padaṭṭhānaṃ niddhāritaṃ, te dhammā yesaṃ dhammānaṃ <pageBreak edition="V" number="0.0058" />padaṭṭhānāni honti, te dassetuṃ <bold>‘‘aparo nayo’’</bold>tiādi āraddhanti veditabbaṃ. Assādamanasikāro ayonisomanasikāralakkhaṇo vutto nidassanamattaatthoti veditabbo, yebhuyyena sattānaṃ lobhavasena ayonisomanasikārā saṃvattantītti dassanatthaṃ vā evaṃ vuttaṃ. Upapatti eva <bold>opapaccayaṃ,</bold>tassa bhāvo <bold>opapaccayika</bold>nti āha <bold>‘‘upapattibhavabhāvenā’’</bold>ti. <bold>Vavatthitabhāvo</bold>ti vavatthitabhāvo rūpassa dassanādipaṭiniyatārammaṇakiccatā. <bold>Bhavassa aṅgānī</bold>ti bhavassa kāraṇāni. Dutiye <bold>aṅgānī</bold>ti avayavā, kammavaṭṭampi vā kāraṇaṅgabhāvena yojetabbaṃ.</paragraph>
<paragraph line="111"><bold>Kammaṭṭhānassā</bold>ti bhāvanāya brūhanā vaḍḍhanā. <bold>Tesū</bold>ti titthaññutādīsu. Kalyāṇamittassa sammadeva payirupāsanāyapīti taṃ nissāya laddhena sabbāya dhammassavanena dhammupasaṃhitaṃ pāmojjaṃ hotīti titthaññutā pītaññutāya padaṭṭhānaṃ. Evaṃ yāya vimuttiyā sati vimuttiñāṇadassanaṃ hotīti <pageBreak edition="M" number="0.0062" />sā tassa padaṭṭhānanti ayamattho pākaṭoti āha <bold>‘‘purimānaṃ…pe… suviññeyyo evā’’</bold>ti. <bold>Saha adhiṭṭhānenā</bold>ti ñātapariññāya saddhiṃ. Ñātapariññā hi tīraṇapariññāya adhiṭṭhānaṃ. Sesaṃ suviññeyyameva.</paragraph>
<centered line="112">Padaṭṭhānahāravibhaṅgavaṇṇanā niṭṭhitā.</centered>
<subhead line="113">5. Lakkhaṇahāravibhaṅgavaṇṇanā</subhead>
<paragraph line="114" number="23"><bold>‘‘Lakkhaṇahārassa visayaṃ pucchatī’’</bold>ti vuttaṃ, ‘‘ko pana tassa visayo’’ti vutte samānalakkhaṇā avuttadhammā. Kāyānupassanāya samāraddhāya vedanānupassanādayo sukheneva sijjhantīti tabbacanena vedanāgatāsatiādīnaṃ vuttabhāvo dassito <bold>satipaṭṭhānabhāvena ekalakkhaṇattā</bold>ti kāyānupassanāsatipaṭṭhānassa saddhānuggahitāni vīriyasatisamādhipaññindriyāni sādhanaṃ, evaṃ itaresampīti katvā vuttaṃ. Ayaṃ attho <bold>aṭṭhakathāya</bold>meva (netti. aṭṭha. 51) parato āgamissati. Iminā nayena sesesupi ekalakkhaṇatāniddesesu attho veditabbo. <bold>Parato</bold>ti <bold>catubyūhahāravaṇṇanāyaṃ</bold>(netti. aṭṭha. 20).</paragraph>
<paragraph line="115"><bold>Asammissato</bold>ti vedanādayopi ettha sitā ettha paṭisandhāti kāye vedanādianupassanāpasaṅgepi āpanne tadasammissatoti attho.</paragraph>
<paragraph line="116">Avayavigāhasamaññātidhāvanasārādānābhinivesanisedhanatthaṃ <pageBreak edition="V" number="0.0059" />kāyaṃ aṅgapaccaṅgehi, tāni ca kesādīhi, kesādike ca bhūtupādāyarūpehi vinibbhujituṃ <bold>‘‘tathā na kāye’’</bold>tiādimāha. Pāsādādinagarāvayavasamūhe avayavivādinopi avayavigāhaṇaṃ karonti. Nagaraṃ nāma koci attho atthīti pana kesañci samaññātidhāvanaṃ siyāti itthipurisādisamaññātidhāvane nagaranidassanaṃ vuttaṃ. <bold>Añño koci</bold>sattādiko. <bold>Yaṃ passati</bold>itthiṃ, purisaṃ vā. Nanu cakkhunā itthipurisadassanaṃ natthīti? Saccaṃ natthi, ‘‘itthiṃ passāmi, purisaṃ passāmī’’ti pana pavattasamaññāvasena ‘‘yaṃ passatī’’ti vuttaṃ. Micchādassanena vā diṭṭhiyā yaṃ passati, na taṃ diṭṭhaṃ rūpāyatanaṃ hoti, rūpāyatanaṃ vā taṃ na hotīti attho. Atha vā taṃ kosādibhūtupādāyasamūhasaṅkhātaṃ <pageBreak edition="M" number="0.0063" />diṭṭhaṃ na hoti, diṭṭhaṃ vā yathāvuttaṃ na hotīti attho. <bold>Yaṃ diṭṭhaṃ taṃ na passatī</bold>ti yaṃ rūpāyatanaṃ, kesādibhūtupādāyasamūhasaṅkhātaṃ vā diṭṭhaṃ, taṃ paññācakkhunā bhūtato na passatīti attho.</paragraph>
<paragraph line="117"><bold>Na aññadhammānupassī</bold>ti na aññasabhāvānupassī, asubhādito aññākārānupassī na hotīti vuttaṃ hoti.</paragraph>
<paragraph line="118"><bold>Pathavīkāya</bold>nti kesādiṃ pathavīdhammasamūhattā ‘‘kāyo’’ti vadati, lakkhaṇapathavimeva vā anekabhedabhinnaṃ sakalasarīragataṃ pubbāpariyabhāvena pavattamānaṃ samūhavasena gahetvā ‘‘kāyo’’ti vadati. Evaṃ aññatthāpi.</paragraph>
<paragraph line="119"><bold>Ākārasamūhasaṅkhātassā</bold>ti aniccatādiākārasamudāyapariyāyassa.</paragraph>
<paragraph line="120"><bold>Tīsu bhavesu kilese</bold>ti bhavattayavisayakilese. <bold>Sabbatthika</bold>nti sabbattha līne, uddhate ca citte icchitabbatthā, sabbe vā līne, uddhate ca bhāvetabbā bojjhaṅgā atthikā etāyāti <bold>sabbatthikā. Anto saṅkoco</bold>ti anto olīyanā, kosajjanti attho.</paragraph>
<paragraph line="121" number="24"><bold>Gahitesū</bold>ti bhāvanāggahaṇena gahitesu, bhāvitesūti attho, vacanena vā gahitesu. Bhāvanāggahaṇadīpanatthattā pana vacanena gahaṇassa bhāvanāggahaṇamettha padhānaṃ. Yassa satipaṭṭhānā bhāvitā, tassa sammappadhānādayo bodhipakkhiyadhammā na bhāvitāti netaṃ ṭhānaṃ vijjatīti ca samānalakkhaṇatāpadesena imamatthaṃ dassetuṃ pāḷiyaṃ <bold>‘‘catūsu satipaṭṭhānesu bhāviyamānesu cattāro sammappadhānā bhāvanāpāripūriṃ gacchantī’’</bold>tiādi vuttaṃ.</paragraph>
<paragraph line="122"><bold>Vipallāsā</bold><pageBreak edition="V" number="0.0060" /><bold>pahīyanti</bold>ujuvipaccanīkabhāvato. ‘‘Āhārasamudayā kāyassa samudayo, phassasamudayā vedanānaṃ samudayo (saṃ. ni. 5.408), saṅkhārapaccayā viññāṇaṃ, viññāṇapaccayā nāmarūpa’’nti (saṃ. ni. 1.1, 39; ma. ni. 3.126; mahāva. 1; udā. 1; vibha. 225) vacanato kāyādīnaṃ samudayabhūtā kabaḷīkārāhāraphassamanosañcetanāviññāṇāhārākāyādīnaṃ parijānanena pariññātā honti tappaṭipakkhappahānatoti dassento <bold>‘‘cattāro</bold><pageBreak edition="M" number="0.0064" /><bold>āhārā’’</bold>tiādimāha. <bold>Sabbatthā</bold>ti ‘‘upādānehi anupādāno bhavatī’’ti evamādīsu.</paragraph>
<paragraph line="123">Tattha yasmā pañca kāmaguṇā savisesā kāye labbhantīti visesena kāyo kāmupādānassa vatthu, sukhavedanassādavasena paralokanirapekkho ‘‘natthi dinna’’ntiādi (dī. ni. 1.171; ma. ni. 1.445; 2.94-95, 225; 3.91, 116; saṃ. ni. 3.210; dha. sa. 1221; vibha. 938) parāmāsaṃ uppādetīti diṭṭhupādānassa vedanā, citte niccaggahaṇavasena sassatassa ‘‘attano sīlādivasena parisuddhaparāmasanaṃ hotī’’ti sīlabbatupādānassa cittaṃ, nāmarūpaparicchedena bhūtaṃ bhūtato apassantassa ‘‘attābhiniveso hotī’’ti attavādupādānassa dhammā vatthu, tasmā <bold>‘‘catūsu satipaṭṭhānesu bhāviyamānesu upādānehi anupādāno bhavatī’’</bold>ti vuttaṃ.</paragraph>
<paragraph line="124">Yasmā pana vuttanayeneva kāyo kāmayogassa vatthu, bhavesu sukhaggahaṇavasena bhavassādo hotīti bhavayogassa vedanā, santatighanaggahaṇavasena citte attābhiniveso hotīti diṭṭhiyogassacittaṃ, dhammavinibbhogassa dukkarattā, dhammānaṃ dhammamattatāya ca duppaṭivijjhattā sammoho hotīti avijjāyogassa dhammā, vatthu, tasmā catusatipaṭṭhānabhāvanāya tesu tesaṃ pahānasiddhito yogehi visaṃyuttatā vuttā. Eteneva āsavehi anāsavatā, oghehi nittiṇṇatā ca saṃvaṇṇitā hoti kāmarāgādīnaṃ eva kāmayogakāmāsavakāmoghādibhāvato.</paragraph>
<paragraph line="125">Vuttanayeneva kāyo abhijjhākāyaganthassa vatthu, ‘‘dukkhāya vedanāya paṭighānusayo anusetī’’ti (ma. ni. 1.465) dukkhadukkhavipariṇāmadukkhasaṅkhāradukkhabhūtā vedanā visesena byāpādakāyaganthassa vatthu, citte niccābhinivesavasena sassatassa ‘‘attano sīlena suddhī’’tiādiparāmasanaṃ hotīti sīlabbataparāmāsassa cittaṃ vatthu, sappaccayanāmarūpadassanābhāvato bhavavibhavadiṭṭhisaṅkhāto idaṃsaccābhiniveso hotīti tassa dhammā vatthūti catusatipaṭṭhānāti yojetabbaṃ.</paragraph>
<paragraph line="126">Vuttanayeneva <pageBreak edition="V" number="0.0061" /><pageBreak edition="M" number="0.0065" />visesato kāyo rāgasallassa vatthu, vedanā dosasallassa, ‘‘cittaṃ niccaggahaṇavasena attābhinivesaṃ attānaṃ seyyādito dahatī’’ti cittaṃ mānasallassa, vuttanayeneva dhammā mohasallassa vatthūti catusatipaṭṭhānāti yojetabbaṃ.</paragraph>
<paragraph line="127">Yasmā pana kāyānupassanādīhi kāyavedanācittadhammesu pariññātesu rūpavedanāsaññāsaṅkhārakkhandhā pariññātā honti, citte hi pariññāte saññāpi pariññātāva hoti, tasmā <bold>‘‘viññāṇaṭṭhitiyo cassa pariññaṃ gacchantī’’</bold>ti vuttaṃ.</paragraph>
<paragraph line="128">Tathā visesato kāye sāpekkhā chandāgatiṃ gacchatīti kāyo chandāgatiyā vatthu, vuttanayeneva vedanā byāpādassa nimittanti sā dosāgatiyā vatthu, santatighanaggahaṇavasena sarāgādicitte sammoho hotīti mohāgatiyā cittaṃ, dhammasabhāvānavabodhena bhayaṃ hotīti bhayāgatiyā dhammā vatthūti catusatipaṭṭhānabhāvanāya agatigamanappahānaṃ hotīti āha <bold>‘‘agatigamanehi ca na agatiṃ gacchatī’’</bold>ti.</paragraph>
<paragraph line="129"><bold>‘‘Akusalassa somanassassa vasenā’’</bold>ti idaṃ ‘‘ayampi attho sambhavatī’’ti katvā vuttaṃ. ‘‘Sukhāya vedanāya rāgānusayo anusetī’’ti (ma. ni. 1.465) pana vacanato sukhavedanāggahaṇena tatthānusayanena samudayasaccaṃ desitanti veditabbaṃ. <bold>Desitaṃ dukkhaṃ ariyasacca</bold>nti dukkhadukkhaggahaṇena sātisayaṃ dukkhaṃ ariyasaccaṃ pakāsitaṃ hotīti pāḷiyaṃ ‘‘dukkhaṃ ariyasaccaṃ desita’’nti vuttaṃ. Sahacaraṇādīsu yaṃ vattabbaṃ, taṃ heṭṭhā <bold>niddesavāravaṇṇanāyaṃ</bold>(netti. aṭṭha. 5 ādayo) vuttaṃ.</paragraph>
<centered line="130">Lakkhaṇahāravibhaṅgavaṇṇanā niṭṭhitā.</centered>
<subhead line="131">6. Catubyūhahāravibhaṅgavaṇṇanā</subhead>
<paragraph line="132" number="25"><bold>Hārāna</bold>nti niddhāraṇe sāmivacanaṃ. Hāresu imassa catubyūhahārassa visesato suttassa byañjanavicayabhāvatoti yojanā. Tena vuttaṃ <bold>‘‘byañjana…pe… dassetī’’</bold>ti. <bold>Yāyā</bold>ti niruttiyā.</paragraph>
<paragraph line="133"><bold>Yathāraha</bold>nti <pageBreak edition="V" number="0.0062" /><pageBreak edition="M" number="0.0066" />saṃvaṇṇiyamāne sutte yaṃ yaṃ arahati nibbacanaṃ vattuṃ, taṃtaṃlokasamaññānurodheneva. Pubbabhāgapaṭipadā sampādetvā pacchā saccābhisamayaṃ pāpuṇātīti āha <bold>‘‘sammuti…pe… hotī’’</bold>ti, taṃtaṃpaññattiggahaṇamukhena paramatthaggahaṇaṃ hotīti evaṃ vā iminā sambandho.</paragraph>
<paragraph line="134">Yamidaṃ anindriyabaddharūpasantānaṃ sandhāya <bold>‘‘ubhayamantarenā’’</bold>ti idha vuttaṃ. Otaraṇahāre (netti. aṭṭha. 42 ādayo) panassa dvārappavattaphassādidhamme sandhāya vuttabhāvaṃ dassetuṃ ‘‘ubhayamantarenāti phassasamuditesu dhammesū’’ti attho vutto. Aṭṭhakathācariyā panāhu ‘‘antarenāti vacanaṃ pana vikappantaradīpana’’nti. Tasmā ayamettha attho – na imaṃ lokaṃ, na huraṃ lokaṃ, atha kho ubhayamantarenāti. Aparo vikappo – <bold>ubhayamantarenā</bold>ti vā vacanaṃ vikappantarābhāvadīpanaṃ. Tassattho – na imaṃ lokaṃ, na huraṃ lokaṃ nissāya jhāyati jhāyī, ubhayamantarena pana aññaṃ ṭhānaṃ atthīti.</paragraph>
<paragraph line="135">Yepi ca ‘‘antarāparinibbāyī, sambhavesī’’ti ca imesaṃ suttapadānaṃ atthaṃ micchā gahetvā atthi eva antarābhavoti vadanti, tepi yasmā avihādīsu tattha tattha āyuvemajjhaṃ anatikkamitvā antarā aggamaggādhigamena anavasesakilesaparinibbānena parinibbāyantīti <bold>antarāparinibbāyī,</bold>na antarābhavabhūtoti purimassa suttapadassa attho. Pacchimassa ca ye bhūtā eva, na puna bhavissanti, te hi (kathā. anuṭī. 507) khīṇāsavā, purimapadehi <bold>‘‘bhūtā’’</bold>ti vuttā. Tabbiparītatāya sambhavaṃ esantīti <bold>sambhavesino</bold>. Appahīnabhavasaṃyojanattā sekkhā, puthujjanā ca. Catūsu vā yonīsu aṇḍajajalābujasattā yāva aṇḍakosaṃ, vatthikosañca na bhindanti, tāva <bold>sambhavesī</bold>nāma. Aṇḍakosato, vatthikosato ca bahi nikkhantā <bold>bhūtā</bold>nāma. Saṃsedajaopapātikā ca paṭhamacittakkhaṇe <bold>sambhavesī</bold>nāma, dutiyacittakkhaṇato paṭṭhāya <bold>bhūtā</bold>nāma. Yena vā iriyāpathena jāyanti, yāva tato aññaṃ na pāpuṇanti, tāva <bold>sambhavesī,</bold>tato paraṃ <bold>bhūtā</bold>ti attho, tasmā natthīti paṭikkhipitabbaṃ. Sati hi ujuke pāḷianugate atthe kiṃ aniddhāritasāmatthiyena antarābhavena attabhāvaparikappitena payojananti.</paragraph>
<paragraph line="136">Yaṃ <pageBreak edition="M" number="0.0067" />pana ye ‘‘santānavasena pavattamānānaṃ dhammānaṃ avicchedena desantaresu pātubhāvo diṭṭho. Yathā taṃ vīhiādiaviññāṇakasantāne, evaṃ saviññāṇakasantānepi avicchedena desantaresu pātubhāvena bhavitabbaṃ. Ayañca nayo sati antarābhave yujjati, nāññathā’’ti yuttiṃ <pageBreak edition="V" number="0.0063" />vadanti. Tehi iddhimato cetovasippattassa cittānugatikaṃ kāyaṃ adhiṭṭhahantassa khaṇena brahmalokato idhūpasaṅkamane, ito vā brahmalokagamane yutti vattabbā. Yadi sabbattheva vicchinnadese dhammānaṃ pavatti na icchitā, yadipi siyā ‘‘iddhivisayo acinteyyo’’ti, taṃ idhāpi samānaṃ ‘‘kammavipāko acinteyyo’’ti vacanato, tasmā taṃ tesaṃ matimattameva. Acinteyyasabhāvā hi sabhāvadhammā, te katthaci paccayavisesena vicchinnadese pātubhavanti, katthaci avicchinnadese ca. Tathā hi mukhaghosādīhi aññasmiṃ dese ādāsapabbatappadesādike paṭibimbapaṭighosādikaṃ paccayuppannaṃ nibbattamānaṃ dissati, tasmā na sabbaṃ sabbattha upanetabbanti ayamettha saṅkhepo. Vitthārato pana paṭibimbassa udāharaṇabhāvasādhanādiko antarābhavavicāro <bold>kathāvatthuppakaraṇassaṭīkāyaṃ</bold>(kathā. anuṭī. 507) gahetabbo.</paragraph>
<paragraph line="137">Apare pana <bold>‘‘idhā</bold>ti kāmabhavo, <bold>hura</bold>nti arūpabhavo, <bold>ubhayamantarenā</bold>ti rūpabhavo vutto’’ti vadanti, ‘‘idhāti paccayadhammā, <bold>hura</bold>nti paccayuppannadhammā, <bold>ubhayamantarenā</bold>ti paṇṇattidhammā vuttā’’ti ca vadanti, taṃ sabbaaṭṭhakathāsu natthi, tasmā vuttanayeneva attho veditabbo. <bold>Avasiṭṭhaṃ rūpa</bold>nti āpodhātuākāsadhātūhi saddhiṃ lakkhaṇarūpāni, ojañca sandhāyāha anindriyabaddharūpassa adhippetattā. Tassa khīṇāsavassa taṃ nibbānārammaṇaṃ cittaṃ na jānanti na ñāyanti ‘‘jhāyamānā’’ti vuttattā. Sesaṃ suviññeyyameva.</paragraph>
<centered line="138">Catubyūhahāravibhaṅgavaṇṇanā niṭṭhitā.</centered>
<subhead line="139">7. Āvaṭṭahāravibhaṅgavaṇṇanā</subhead>
<paragraph line="140" number="29">Akusalānaṃ dhammānaṃ viddhaṃsanasabhāvattā, akusalānaṃ vā pajahane kusalānaṃ sampādane paṭṭhapanasabhāvattā <bold>ārambhadhātu. Tathābhūtā</bold>ti sīlādīhi <pageBreak edition="M" number="0.0068" />samaṅgībhūtā. Kāmadhātuādikā tidhātuyova <bold>tedhātu</bold>. Tassa abhibhavanato <bold>tedhātuissaro</bold>maccurājā. Anādimatisaṃsāre cirakālaṃ laddhapatiṭṭhāpi acirakālaṃ bhāvitehi kusalehi dhammehi samucchindanīyattā abalā kilesāti vuttaṃ <bold>‘‘abalaṃ dubbala’’</bold>nti. Tenāha <bold>‘‘abalā naṃ balīyantī’’</bold>ti.</paragraph>
<paragraph line="141"><bold>Idaṃ vacanaṃ</bold>ayaṃ gāthāpādo. <bold>Samādhissa padaṭṭhāna</bold>nti ettha samādhissa kāraṇaṃ samatānuyoge niyojanatoti <pageBreak edition="V" number="0.0064" />yojetabbaṃ. Esa nayo sesesupi. <bold>Papañcā</bold>ti rāgādayova. <bold>Tathā ceva saṃvaṇṇita</bold>nti desanāya padaṭṭhānabhāveneva atthasaṃvaṇṇanā katāti attho.</paragraph>
<paragraph line="142">Nti taṃ desanaṃ. <bold>Tassā</bold>ti sabhāgādivasena āvaṭṭanassa. Paripakkañāṇānaṃ visesādhigamāya. <bold>Lābhavinicchayapariggahamacchariyānī</bold>tiādīsu <bold>lābho</bold>ti rūpādiārammaṇappaṭilābho. So pariyesanāya sati hotīti pariyesanāggahaṇena gahito. <bold>Vinicchayo</bold>ti ‘‘ettakaṃ me rūpārammaṇatthāya bhavissati, ettakaṃ saddādiārammaṇatthāya, ettakaṃ mayhaṃ, ettakaṃ parassa, ettakaṃ paribhuñjissāmi, ettakaṃ nidahissāmī’’ti evaṃ pavatto vitakko vinicchayo. So lāpitahetukattā pariyesanamūlakatāya pariyesanāggahaṇeneva gahito, tathā pariggahamacchariyāni. Tattha <bold>pariggaho</bold>‘‘mama ida’’nti pariggaṇhanaṃ. <bold>Macchariyaṃ</bold>‘‘mayheva hotū’’ti parehi sādhāraṇabhāvāsahanaṃ. Tenevassa porāṇā evaṃ vacanatthaṃ vadanti ‘‘mayhevidamacchariyaṃ hotu, mā aññesaṃ acchariyaṃ hotūti pavattattā macchariyanti vuccatī’’ti (dī. ni. aṭṭha. 2.103; a. ni. aṭṭha. 3.9.23). Paribhogatthānaṃ pana vinicchayādīnaṃ paribhogantogadhatā veditabbā. <bold>Chandarāgo</bold>dubbalarāgo. <bold>Ajjhosānaṃ</bold>‘‘mama ida’’nti taṇhāvasena balavasanniṭṭhānanti āha <bold>‘‘chandarāgaajjhosānā taṇhā evā’’</bold>ti. <bold>Ārakkhanimittaṃ</bold>dvārapidahanamañjūsāgopanādinā suṭṭhu rakkhaṇanimittaṃ. Pāpāni karonto paribhoganimittaṃ ratto giddho gadhito mucchito hutvā migova paribhuñjananimittaṃ pamādaṃ āpajjatīti evaṃ pariyenārakkhā <bold>paribhoganimittaṃ</bold>. Pamādo tividho taṇhāya vasena kathitoti dassento <bold>‘‘tividho taṇhāyāti vutta’’</bold>nti āha.</paragraph>
<paragraph line="143"><bold>Avisesena vutta</bold>nti ‘‘katamena upādānena saupādānā’’ti vibhāgena pucchitvāpi ‘‘avijjāya ca taṇhāya cā’’ti avinibbhujitvā vuttaṃ. <bold>Taṇhañca avijjañca caturupādānaṃ</bold><pageBreak edition="M" number="0.0069" /><bold>vasenā</bold>ti kāmupādānādīnaṃ catunnaṃ upādānānaṃ vasena vibhajitvā khandhānaṃ <bold>dukkhabhāvena</bold>dukkhasaccabhāvena saha pariññeyyabhāvaṃ, upādānānaṃ <bold>samudayabhāvena</bold>samudayasaccabhāvena saha pahātabbabhāvaṃ dassetīti yojanā.</paragraph>
<paragraph line="144" number="30"><bold>‘‘Yo’’</bold>tiādinā vutto tividho pamādo pariyesati, ārakkhaṇañca karoti, paribhoganimittañcāti sambandho. Pamādo hi pamajjantassa puggalassa bhogānaṃ pariyesanāya, ārakkhaṇāya ca hetubhūto kattubhāvena upacarito, paribhogassa pana nimittaṃ. ‘‘Tappaṭipakkhenā’’ti padassa atthaṃ vivarati <bold>‘‘appamādānuyogenā’’</bold>ti, tena samathabhāvaṃ dasseti <pageBreak edition="V" number="0.0065" />. <bold>Khepanā</bold>ti khayapāpanā. <bold>Vodānapakkhavisabhāgadhammavasenā</bold>ti vodānapakkho ca so pamādassa visabhāgadhammo cāti <bold>vodāna…pe… dhammo,</bold>samatho, tassa vasena.</paragraph>
<paragraph line="145"><bold>Samathe satī</bold>ti adhiṭṭhānabhūte jhāne sati, taṃ pādakaṃ katvāti attho. <bold>Yā paññā</bold>ti nāmarūpaparicchedādivasena pavattapaññā. Tenāha <bold>‘‘ayaṃ vipassanā’’</bold>ti. <bold>Pahīnesū</bold>ti pahīyamānesu.</paragraph>
<paragraph line="146"><bold>Vodānapakkha</bold>nti ārambhadhātuādivodānapakkhaṃ nikkhipitvā. <bold>Visabhāgadhammavasenā</bold>ti pamādavaseneva. <bold>Sabhāgadhammavasenā</bold>ti pubbe nikkhittassa ārambhadhātuādivodānadhammassa samathādisabhāgadhammavasena.</paragraph>
<paragraph line="147">Puna apariyodāpaniyaṃ sikhāppattapariyodāpanaṃ idhādhippetanti āha <bold>‘‘taṃ pana arahattena hotī’’</bold>ti.</paragraph>
<paragraph line="148"><bold>Mohasamuṭṭhānatā vuttā</bold>‘‘moho eva samuṭṭhāna’’nti katvā. Aññathā pisuṇāvācāya dosasamuṭṭhānatā musāvādassa viya mohasamuṭṭhānabhāvā vattabbā siyā.</paragraph>
<paragraph line="149">Kammapathabhāvaṃ pattānaṃ, appattānañca akusaladhammānaṃ ‘‘sabbapāpa’’nti padena pariggahitattā vuttaṃ <bold>‘‘kammapathakammavibhāgenā’’</bold>ti.</paragraph>
<paragraph line="150" number="31"><bold>Sesapadāna</bold>nti ‘‘kusalassa upasampadā’’tiādīnaṃ (dī. ni. 2.90; dha. pa. 183; netti. 30, 50, 116, 124; peṭako. 29) gāthāya avasiṭṭhapadānaṃ. <bold>Yathādhigata</bold>nti attanā adhigatappakāraṃ, pacchā bhūmidisā.</paragraph>
<paragraph line="151"><bold>Upari</bold><pageBreak edition="M" number="0.0070" /><bold>yāpentī</bold>ti manussalokato upariṭṭhimaṃ devalokaṃ gamenti.</paragraph>
<paragraph line="152" number="32"><bold>Yathāvuttassa dhammassā</bold>ti sīlassa ca maggassa ca. <bold>Taṇhāvijjādīna</bold>nti <bold>ādi</bold>saddena tadekaṭṭhakilesā gayhanti, tesaṃ padaṭṭhānadhammā ca. <bold>Samathavipassanādīna</bold>nti <bold>ādi</bold>saddena sāmaññaphalānaṃ saṅgaho. Yadaggena cettha ‘‘nirodho rakkhatī’’ti vutto, tadaggena maggo rakkhaṇakiriyāya <pageBreak edition="V" number="0.0066" />karaṇaṃ vuttaṃ <bold>‘‘yena rakkhatī’’</bold>ti. Visabhāgadhammavasena purimāni sabhāgadhammāvaṭṭanavasena pacchimāni saccāni niddhāritānīti yojetabbaṃ.</paragraph>
<centered line="153">Āvaṭṭahāravibhaṅgavaṇṇanā niṭṭhitā.</centered>
<subhead line="154">8. Vibhattihāravibhaṅgavaṇṇanā</subhead>
<paragraph line="155" number="33"><bold>Dhammesū</bold>ti puññādidānādibhedabhinnesu sabhāvadhammesu. <bold>Tattha labbhamāno</bold>ti tesu yathāvuttesu dhammesu labbhamāno. <bold>Bhūmivibhāgo</bold>ti kāmāvacarādidassanādibhūmippabhedo. <bold>Padaṭṭhānavibhāgo</bold>ti te puññādidhammā yesaṃ padaṭṭhānaṃ, tesaṃ vā ye dhammā padaṭṭhānaṃ, tabbibhāgo. <bold>Yesaṃ suttāna</bold>nti mūlapadaṭṭhānabhūtānaṃ saṃkilesabhāgiyādīnaṃ catunnaṃ suttānaṃ vasena. Asaṅkaravavatthānena hi etesu suttesu sātisayaṃ dhammā vibhattā nāma honti. Tenāha <bold>‘‘visesato’’</bold>ti. Yadi evaṃ kasmā vāsanābhāgiyanibbedhabhāgiyasuttāni evettha gahitānīti? Nayidamevaṃ nikkhamanapariyosānabhāvena itaresampi gahitattā. Yato hi nissaṭā vāsanābhāgiyā dhammā, te saṃkilesabhāgiyā. Yaṃpariyosānā nibbedhabhāgiyā dhammā, te asekkhabhāgiyāti dvayaggahaṇeneva itarampi dvayaṃ gahitameva hoti. Tenāha <bold>‘‘imesaṃ catunnaṃ suttānaṃ desanāyā’’</bold>ti. <bold>Imāni cattāri suttānī</bold>ti pāḷiyā, vakkhamānāya desanāya vā itaradvayasaṅgaho daṭṭhabbo, na paṭikkhepo.</paragraph>
<paragraph line="156"><bold>Tenevā</bold>ti niyamassa akatattā, tato ca tena tannissitena ca brahmacārī bhavatīti siddhaṃ hoti. <bold>Eva</bold>-saddo vā samuccayattho daṭṭhabbo. <bold>Siyā tassa paṭikkhepo</bold>ti tassa aṭṭhasamāpattibrahmacariyassa siyā paṭikkhepo. Evaṃ sati sāvasesā desanā siyā.</paragraph>
<paragraph line="157">Tadaṅgādippahānadvayaṃ <pageBreak edition="M" number="0.0071" />padaṭṭhānabhūtaṃ idha gaṇanūpagaṃ na hotīti <bold>‘‘samucchedapaṭippassaddhippahānānaṃ vasenā’’</bold>ti vuttaṃ. Tathā hettha keci ‘‘tenevā’’ti paṭhanti. <bold>‘‘Teneva brahmacariyenāti paṭhantī’’</bold>ti idaṃ ‘‘saṃvarasīle ṭhito’’ti (netti. 33) ettha vuttaṃ pāḷivikappaṃ sandhāya vadati. <bold>‘‘Yasmā…pe… vakkhatī’’</bold>ti idaṃ pacchimapāṭhasseva yuttatāya kāraṇavacanaṃ.</paragraph>
<paragraph line="158">Kathaṃ <pageBreak edition="V" number="0.0067" />mantāti? Anibbedhasabhāvattā mahaggatapuññānaṃ na nibbedhabhāgiyasuttena saṅgaho, vāsanābhāgiyattā pana vāsanābhāgiyasutteneva saṅgahoti. Tadupasaṅgā hi pacchimo eva pāṭho yuttataro. Itarathā sāvasesā desanā bhaveyya. Tenāha <bold>‘‘na hi…pe… desetī’’</bold>ti.</paragraph>
<paragraph line="159">Saṃkilesabhāgiyaasekkhabhāgiyānaṃ parato vakkhamānattā vuttaṃ <bold>‘‘vakkhamānānaṃ…pe… vasenā’’</bold>ti. <bold>‘‘Sabbato’’</bold>ti idaṃ pubbaparāpekkhaṃ. Tassa parāpekkhatāya ‘‘sabbatobhāgena ekādasasu ṭhānesu pakkhipitvā’’ti aṭṭhakathāyaṃ yojitaṃ. Tattha padādike vicayahārapadatthe sandhāya <bold>‘‘ekādasasu ṭhānesū’’</bold>ti vuttaṃ. Pubbapekkhatāya pana ‘‘sabbatobhāgena desanāya phalenā’’tiādinā yojetabbaṃ.</paragraph>
<paragraph line="160">Saṃkilesabhāgiyānaṃ taṇhāsaṃkilesādinā desanānayo veditabbo. <bold>Phalaṃ</bold>apāyadukkhena manussesu dobhaggiyena. Asekkhabhāgiyānaṃ asekkhehi sīlakkhandhādīhi desanānayo. <bold>Phalaṃ</bold>aggaphalena ca anupādisesāya ca nibbānadhātuyā veditabbaṃ. Itaresaṃ pāḷiyaṃ vuttameva. Kāmarāgabyāpādauddhambhāgiyasaṃyojanaggahaṇena saṃkilesabhāgiyānaṃ, virāgaggahaṇena asekkhaggahaṇeneva ca asekkhabhāgiyānaṃ vakkhamānattā vuttaṃ <bold>‘‘vakkhamānānaṃ…pe… vasenā’’</bold>ti. Padapadatthavicārayuttiniddhāraṇamukhena dhammavibhattiādivicāro kātabboti dassetuṃ pāḷiyaṃ <bold>‘‘vicayena…pe… tabbānī’’</bold>ti vuttanti aṭṭhakathāyaṃ <bold>‘‘vicayena…pe… dassetī’’</bold>ti vuttaṃ.</paragraph>
<paragraph line="161" number="34"><bold>Eva</bold>nti iti. <bold>Dhamme</bold>ti vuttasabhāgadhamme. <bold>Sādhāraṇāsādhāraṇabhāvehī</bold>ti sāmaññavisesena visiṭṭhehi. <bold>Dve dhammā sādhāraṇā</bold>ti dve ime dhammā yehi sabhāgadhammā sādhāraṇā nāma honti. Katame dve? Nāmaṃ, vatthu ca. Tattha <bold>nāmaṃ</bold>nāmapaññatti, taṃmukheneva saddato tadatthāvagamo. Saddena ca sāmaññarūpeneva tathārūpassa atthassa <pageBreak edition="M" number="0.0072" />gahaṇaṃ, na visesarūpena, tasmā saddavacanīyā atthā sādhāraṇarūpanāmāyattagahaṇīyatāya nāmasādhāraṇā vuttā. <bold>Vatthū</bold>ti pavattiṭṭhānaṃ. Yattha hi ye dhammā pavattanti, tesaṃ sabbesaṃ te dhammā sādhāraṇāti pavattiṭṭhānasaṅkhātānaṃ vatthūnaṃ sādhāraṇā. Yasmā panidaṃ dvayaṃ tesaṃ dhammānaṃ sādhāraṇabhāve pakatibhūtaṃ sabhāvabhūtaṃ, tasmā vuttaṃ <bold>‘‘dve dhammāti duve pakatiyo’’</bold>ti. <bold>Ekasantatipatitatāyā</bold>ti samānasantatipavattiyā. Tenāha <bold>‘‘samānavatthukā’’</bold>ti. Dassanapahātabbānañhi yathā micchattaniyatasattā pavattiṭṭhānaṃ, evaṃ aniyatāpīti ubhaye hi te samānavatthukā. Esa nayo itaresupi. Sakkāyadiṭṭhivicikicchāsīlabbataparāmāsā hi bhinnasabhāvāpete dhammā dassanena pahātabbataṃ <pageBreak edition="V" number="0.0068" />nātivattantīti te nāmasāmaññataṃ pattā, rūparāgādayo ca bhāvanāya pahātabbatanti āha <bold>‘‘pahānekaṭṭhā nāmasādhāraṇā’’</bold>ti. Yathā pana ‘‘vatthūnaṃ sādhāraṇā vatthusādhāraṇā’’ti ayamattho labbhati, evaṃ ‘‘vatthunā sādhāraṇā vatthusādhāraṇā’’ti ayampi attho labbhatīti dassento <bold>‘‘sahajekaṭṭhā vatthusādhāraṇā’’</bold>ti āha. Te hi aññamaññaṃ phusanādisabhāvato bhinnāpi yasmiṃ pavattanti, tena vatthunā sādhāraṇā nāma honti. Ettha ca labbhamānampi kusalādināmasādhāraṇaṃ anāmasitvā vatthusādhāraṇā tāva yojitāti veditabbā. <bold>Paṭipakkhādīhī</bold>ti <bold>ādi</bold>saddena samānaphalatāsahabyatādike saṅgaṇhāti. <bold>Sesapadesū</bold>ti ‘‘puthujjanassā’’tiādivākyesu. Kathaṃ? Tattha hi puthujjanassa, sotāpannassa ca sambhavato anāgāmino, arahato ca asambhavatotiādinā yojetabbaṃ.</paragraph>
<paragraph line="162"><bold>Kathaṃ te odhiso gahitā</bold>ti kenākārena te ‘‘sādhāraṇā’’ti vuttadhammā bhāgaso gahitā. ‘‘Amukassa, amukassa cā’’ti ayañhettha attho. Sāmaññabhūtā dhammā <bold>sādhāraṇā</bold>nāma, evaṃ sante kathaṃ tesaṃ micchattaniyatāniyatādivasena vibhāgena pavattiṭṭhānatā vuccati, na vattabbanti adhippāyo. Atha vibhāgena taṃ vattabbaṃ, nanu te sādhāraṇāti na vattabbamevāti? Evaṃ sādhāraṇāti micchattaniyatānaṃ, aniyatānanti imesaṃ ubhayesaṃyeva te dhammā sādhāraṇā. Tenāha – <bold>‘‘na sabbasattānaṃ sādhāraṇatāya sādhāraṇā’’</bold>ti. <bold>‘‘Yasmā’’</bold>tiādinā tattha kāraṇamāha, tenetaṃ dasseti ‘‘keci dhammā kesañcideva dhammānaṃ sādhāraṇā <pageBreak edition="M" number="0.0073" />honti, aññesaṃ asādhāraṇā’’ti. Tenāha <bold>‘‘paṭiniyatañhi tesaṃ pavattiṭṭhāna’’</bold>nti.</paragraph>
<paragraph line="163"><bold>Itarathā</bold>ti aniyatapavattiṭṭhānatāya sabbesaṃ sādhāraṇā, asādhāraṇā vā siyuṃ, tathā sati. <bold>Tathā vohāro</bold>ti ‘‘sādhāraṇā, asādhāraṇā’’ti ca ayaṃ vohāro sāmaññā eva na bhaveyya. <bold>Ete eva dhammā</bold>ti ‘‘sādhāraṇā’’ti vuttadhammā eva. <bold>Eva</bold>nti ‘‘micchattaniyatāna’’ntiādinā vuttappakārena. <bold>Niyatavisayā</bold>paricchinnappavattiṭṭhānā. <bold>‘‘Yopī’’</bold>tiādi puggalādhiṭṭhānena vuttassevatthassa pākaṭakaraṇaṃ. <bold>‘‘Na hī’’</bold>tiādinā anvayato, byatirekato ca tamevatthaṃ vibhāveti. <bold>Sesepī</bold>ti ‘‘bhāvanāpahātabbā’’ti evamādimhipi.</paragraph>
<paragraph line="164"><bold>Paccattaniyato</bold>ti pāṭipuggaliko. <bold>Itarassā</bold>ti apaccattaniyatassa. <bold>Tathā</bold>ti asādhāraṇabhāvena. Koci dhammo kañci dhammaṃ upādāya sādhāraṇopi samāno tadaññaṃ upādāya asādhāraṇopi hotīti āha <bold>‘‘sādhāraṇāvidhuratāyā’’</bold>ti. Tenāha <bold>‘‘taṃ taṃ upādāyā’’</bold>tiādi. Tathā hi ‘‘dhammatā’’ti vuttapaṭhamamaggaṭṭhatā dīpitā, tādisānaṃ eva anekesaṃ ariyānaṃ vasena sādhāraṇāti <pageBreak edition="V" number="0.0069" />. <bold>Paṭhamassā</bold>ti aṭṭhamakassa. <bold>Dutiyassā</bold>ti sotāpannassa. Puna <bold>aṭṭhamakassā</bold>ti ‘‘aṭṭhamakassa, anāgāmissa cā’’ti ettha vuttaaṭṭhamakassa. Tenāha <bold>‘‘anāgāmimaggaṭṭhassā’’</bold>ti. Aggaphalaṭṭhato paṭṭhāya paṭilomato gaṇiyamāno paṭhamamaggaṭṭho <bold>aṭṭhamako,</bold>maggaṭṭhatāya, pahīyamānakilesatāya ca sabbepi maggaṭṭhā aṭṭhamakā viyāti <bold>aṭṭhamakā,</bold>‘‘ekacittakkhaṇato uddhaṃ na tiṭṭhatīti <bold>aṭṭhamako’’</bold>ti apare niruttinayena. ‘‘Sekkhā’’ti nāmaṃ sādhāraṇanti sambandho. <bold>Itaresū</bold>ti ‘‘bhabbābhabbā’’ti vuttesu anariyesu. Tenāha pāḷiyaṃ <bold>‘‘hīnukkaṭṭhamajjhimaṃ upādāyā’’</bold>ti.</paragraph>
<paragraph line="165"><bold>Niyāmāvakkantiyā</bold>ti avakkantaniyāmatāya. <bold>Ñāṇuttharassā</bold>ti ñāṇādhikassa. <bold>Tathāvidhapaccayasamāyoge</bold>ti ñāṇavisesapaccayasamavāye. Yathā hi ñāṇabalena dandhābhiññatā na hoti, evaṃ paṭipadāpaṭipannopi sukhena visosīyatīti. Sā hi sukhāpaṭipadā khippābhiññā taṃsamaṅgino ñāṇuttarattā vipassanāya padaṭṭhānanti vuttā.</paragraph>
<paragraph line="166">Dhammato <pageBreak edition="M" number="0.0074" />anapetā cintā <bold>dhammacintā,</bold>yonisomanasikārena pavattitattā dhammesu cintā, <bold>dhammo</bold>vā ñāṇaṃ, tasmā dhammāvahā cintā <bold>dhammacintā,</bold>cintāmayañāṇassa hetubhūtā cintāti attho.</paragraph>
<paragraph line="167">Pāḷiyaṃ sutamayapaññāggahaṇena ‘‘ye te dhammā ādikalyāṇā…pe… tathārūpāssa dhammā bahussutā hontī’’tiādi (a. ni. 8.2) suttapadasaṅgaho attho pariggahito, tathā yonisomanasikāraggahaṇena ‘‘so ‘anicca’nti yoniso manasi karotī’’tiādinā vutto upāyamanasikāro pariggahito. Sammādiṭṭhiggahaṇena ‘‘sammādiṭṭhiṃ bhāveti vivekanissita’’ntiādinā vuttā sammādiṭṭhi pariggahitāti dassento āha <bold>‘‘atha kho…pe… dassetu’’</bold>nti. <bold>Sesa</bold>nti ‘‘dhammasvākkhātatā’’ti evamādi.</paragraph>
<paragraph line="168">Yassa ca pubbe attho na saṃvaṇṇito, tattha kalyāṇamittatāya āyatanagato pasādo, cittavūpasamo ca phalanti dassento <bold>‘‘sappurisa…pe… padaṭṭhāna’’nti āha. Attasammāpaṇihitattā pāpajegucchinibbidādibahulova hotīti dassento āha </bold>‘‘attha…pe… padaṭṭhāna’’nti. Dhammo svākkhāto ādito paṭṭhāya yāva pariyosānā sabbasampattipāripūrihetūti dassento <bold>‘‘dhammasvākkhātatā…pe… padaṭṭhāna’’</bold>nti āha. Kusalamūlaropanā hi samāpattipariyosānāti <pageBreak edition="V" number="0.0070" />. <bold>Saṅghasuṭṭhutāya</bold>saṅghassa suṭṭhubhāvāya saṅghassa sappatissatāya ‘‘suṭṭhu, bhante’’ti vacanasampaṭicchanabhāvāya. Itaraṃ suviññeyyameva.</paragraph>
<centered line="169">Vibhattihāravibhaṅgavaṇṇanā niṭṭhitā.</centered>
<subhead line="170">9. Parivattanahāravibhaṅgavaṇṇanā</subhead>
<paragraph line="171" number="35"><bold>Sammādiṭṭhissa…pe… nijjiṇṇā bhavatī</bold>ti ettha yathā maggasammādiṭṭhivasenattho vutto, evaṃ kammassakatākammapathasammādiṭṭhīnampi vasena attho labbhateva. Kammapathakathā hesā. <bold>Yathāvuttenākārenā</bold>ti ‘‘avimuttāva samānā’’ti, ‘‘avimuttiya’’nti ca vuttappakārena. <bold>Micchābhinivesavasenā</bold>ti asammāsambuddhaṃ eva sammāsambuddhoti, aniyyānikaṃ eva niyyānikoti, asantaṃ eva pana santanti, anariyaṃ eva ariyoti viparītābhinivesavasena <pageBreak edition="M" number="0.0075" />. <bold>Micchādhimokkho</bold>ti ayāthāvapasādo, ayāthāvasanniṭṭhānaṃ vā. Uppannamoho micchāvimuttiñāṇadassananti sambandho.</paragraph>
<paragraph line="172" number="36">Vādānaṃ vā anuvādā <bold>vādānuvādā,</bold>tesaṃ vādānaṃ upādāti attho. <bold>Vādānupavattiyo</bold>ti vādānaṃ dosānaṃ anupavattiyo.</paragraph>
<paragraph line="173"><bold>Antadvayaparivattana</bold>nti kāmasukhaattakilamathānuyogasaṅkhātassa antadvayassa paṭipakkhavasena parivattanaṃ.</paragraph>
<paragraph line="174"><bold>Etesupi vāresū</bold>ti ‘‘niyyāniko dhammo tesaṃ adhammo, sukho tesaṃ adhammo’’ti ca imesu vāresu. <bold>Vuttanayenā</bold>ti yadi attaparitāpanaṃ attano dukkhāpanaṃ dhammo, dhammassa paṭiviruddho adhammo siyā, dukkhassa ca sukhapaṭiviruddhanti jhānamaggaphalasukhassa, anavajjapaccayaparibhogasukhassa ca tesaṃ adhammabhāvo āpajjatīti evaṃ vattabbā. <bold>‘‘Yaṃ yaṃ vā panātiādinā’’</bold>ti idaṃ avasesapāṭhāmasanaṃ. Ettha <bold>yaṃ yaṃ vā pana dhamma</bold>nti yaṃ vā taṃ vā dhammaṃ, kusalaṃ vā akusalaṃ vā iṭṭhaṃ vā aniṭṭhaṃ vāti vuttaṃ hoti. <bold>Rocayati vā upagacchati vā</bold>ti cittena rocati, diṭṭhiyā upagacchatīti. <bold>Tassa tassa dhammassa yo paṭipakkho</bold>ti tassa tassa rucitassa, upagatassa vā dhammassa yo paṭipakkho nāma. <bold>Svassa aniṭṭhato ajjhāpanno bhavatī</bold>ti <pageBreak edition="V" number="0.0071" />yo dhammo assa rucitassa, upagatassa vā dhammassa aniṭṭhato paccanīkato abbhupagato hoti, tena paṭipakkhena desanāya parivattanaṃ parivattano hāroti attho. Tenāha <bold>‘‘paṭipakkhassa lakkhaṇaṃ vibhāvetī’’</bold>ti.</paragraph>
<centered line="175">Parivattanahāravibhaṅgavaṇṇanā niṭṭhitā.</centered>
<subhead line="176">10. Vevacanahāravibhaṅgavaṇṇanā</subhead>
<paragraph line="177" number="37"><bold>Aññamaññehī</bold>ti aññehi aññehi. <bold>Āyati</bold>nti paccavekkhaṇakāle. <bold>Kathañcīti</bold>yena kenaci pakārena, paṭhamaṃ vuttena pariyāyena appaṭivijjhanto aparena pariyāyena paṭivijjheyyāti adhippāyo. Pariyāyavacanaṃ niddisatīti sambandho. Evaṃ sabbattha. <bold>Tasmiṃ khaṇe</bold>ti pariyāyavacanassa vuttakkhaṇe. <bold>Vikkhittacittāna</bold>nti ārammaṇantarehi vividhakhittacittānaṃ <pageBreak edition="M" number="0.0076" />. <bold>Aññavihitāna</bold>nti aññaṃ cintentānaṃ. Kasmā pana aññena pariyāyena tadatthāvabodhanaṃ, nanu tena vutte daḷhīkaraṇaṃ hotīti codanaṃ sandhāyāha <bold>‘‘tenevā’’</bold>tiādi. Tattha <bold>tadaññesa</bold>nti tehi vikkhittacittādīhi aññesaṃ, yehi paṭhamaṃ vacanaṃ sammadeva gahitaṃ. <bold>Tatthā</bold>ti vuttavacaneneva punappunaṃ vacane. Adhigataanvatthatāya punarutti <bold>parivajjanatthaṃ</bold>visesanabhāvena <bold>tāhi tāhi saññāhi</bold>pi ayampi saddo imassatthassa vācako, ayampi saddo imassatthassa vācakoti paññāpanehi. Desetabbassa tassa tassa atthassa attano citte <bold>upanibandhanaṃ</bold>ṭhapanaṃ. <bold>Tatthā</bold>ti dhammaniruttipaṭisambhidāyaṃ. <bold>Bījāvāpanaṃ</bold>hetusampādanaṃ.</paragraph>
<paragraph line="178">Evaṃ bhagavato pariyāyadesanāyaṃ anekāni payojanāni vatvā idāni attano sammāsambuddhatāya evaṃ tathāgatā buddhalīlāya anekehi pariyāyehi dhammaṃ desentīti dassento <bold>‘‘kiṃ bahunā’’</bold>tiādimāha.</paragraph>
<paragraph line="179">Pāḷiyaṃ <bold>‘‘pihā nāma yā vattamānassa atthassa patthanā’’</bold>ti paccuppannavisayataṃ dassetvā puna anāgatavisayataṃ dassetuṃ <bold>‘‘seyyataraṃ vā’’</bold>tiādi vuttanti <bold>‘‘anāgatapaccuppannatthavisayā taṇhā pihā’’</bold>ti āha.</paragraph>
<paragraph line="180"><bold>Atthanipphattipaṭipālanā</bold>ti <pageBreak edition="V" number="0.0072" />imasmiṃ vā pade pihāya evatthavasena anāgatapaccuppannatthavisayabhāvadīpanato.</paragraph>
<paragraph line="181"><bold>Dhammārammaṇeneva saṅgahitā</bold>‘‘dhammārammaṇa’’ntveva gahaṇaṃ gatā. <bold>Catuvīsati padānī</bold>ti ettha gehasitadomanassūpavicārādīnaṃ catunnaṃ chakkānaṃ vasena catuvīsa koṭṭhāsā.</paragraph>
<paragraph line="182" number="38"><bold>Sāyeva patthanākārena dhammanandītiādimāhā</bold>ti ettha ayamattho – sā eva patthanākārena pavattiyā āsādipariyāyena vuttā taṇhā rūpādidhammesu nandanaṭṭhena <bold>dhammanandī</bold>. Tesaṃ eva piyāyanaṭṭhena <bold>dhammapemaṃ</bold>. Gilitvā pariniṭṭhapetvā ṭhānato <bold>dhammajjhosāna</bold>nti.</paragraph>
<paragraph line="183"><bold>Imināpī</bold>ti na kevalaṃ ‘‘paññā pajānanā’’tiādiāveṇikapariyāyeneva vevacanaṃ vattabbaṃ, atha kho iminā ādhipateyyādisādhāraṇapariyāyenapi vevacanaṃ vattabbanti attho. <bold>Imināva nayenā</bold>ti etena pariyāyavacanena <pageBreak edition="M" number="0.0077" />. Na hi desanatthasādhanaṃ ‘‘itipi so bhagavā’’tiādipāḷinayadassananti dasseti. <bold>Balanipphattigato</bold>tiādīsu dasasu tathāgatabalesu nipphattiṃ pāripūriṃ gato. Sambodhipahānantarāyadesanā visesacodanāsu visāradabhāvasaṅkhātāni cattāri ñāṇāni patto adhigatoti <bold>vesārajjappatto</bold>.</paragraph>
<paragraph line="184">Lobhajjhāsayādiajjhāsayaṃ visesena ativattoti <bold>ajjhāsayavītivatto</bold>. Atītahetusaṅkhepādisaṅkhepavirahitatāya <bold>asaṅkhepa</bold>saṅkhātaṃ nibbānaṃ, akuppadhammatāya guṇehi vā asaṅkhepaṃ asaṅkhyeyyaṃ gato upagatoti <bold>asaṅkhepagato</bold>. Sesaṃ suviññeyyameva. <bold>Uddheyya</bold>nti uddharitabbaṃ.</paragraph>
<paragraph line="185">Dhammānussatiyaṃ evaṃ attho daṭṭhabboti sambandho. Saṃsāradukkhato pāti, santena sukhena rameti cāti vā <bold>pāraṃ</bold>.</paragraph>
<paragraph line="186"><bold>Abhūtapubbattā</bold>ti anuppannapubbattā, tenassa niccataṃva vibhāveti kenaci devatopasaggādinā anupasajjanīyattā anupasaṭṭhattā.</paragraph>
<paragraph line="187"><bold>‘‘Duppassa’’</bold>ntipi pāḷi, duradhigamanti attho. <bold>Guṇasobhāsurabhibhāvenā</bold>ti guṇehi sobhāya, sugandhibhāvena ca.</paragraph>
<paragraph line="188">Yathā <pageBreak edition="V" number="0.0073" />akkhaṇavedhī puggalo sippanipphattiyā rattandhakāratimisāya acirakkhaṇālokena atisukhumampi dūragataṃ lakkhaṃ vijjhati, evaṃ ariyasāvako sīlasampattiyā atisukhumaṃ nibbānaṃ catusaccadhammaṃ ekapaṭivedheneva paṭivijjhatīti āha <bold>‘‘sippañca sīlaṃ akkhaṇavedhitāyā’’</bold>ti. <bold>Lokika</bold>nti nidassanamattaṃ daṭṭhabbaṃ lokuttaradhammaolokanassāpi adhiṭṭhānabhāvato.</paragraph>
<centered line="189">Vevacanahāravibhaṅgavaṇṇanā niṭṭhitā.</centered>
<subhead line="190">11. Paññattihāravibhaṅgavaṇṇanā</subhead>
<paragraph line="191" number="39"><bold>Bhagavato sābhāvikadhammakathāyā</bold>ti attano bhāvo <bold>sabhāvo,</bold>sabhāvena nibbattā, tato vā āgatāti <bold>sābhāvikā,</bold>sā eva dhammakathāti <bold>sābhāvikadhammakathā,</bold>buddhānaṃ sāmukkaṃsikadhammakathāti attho <pageBreak edition="M" number="0.0078" />, tāya karaṇabhūtāya dhammadesanāya anaññattepi kathādesanānaṃ upacārasiddhena bhedenevaṃ vuttaṃ, avayavasamudāyavibhāgena vā. Tenāha <bold>‘‘kā ca pakatikathāya desanā? Cattāri saccānī’’</bold>ti. Idañhi atthassa desanāya abhedopacāraṃ katvā vuttaṃ. <bold>Tassā</bold>desanāya paññāpanā. <bold>Ayaṃ paññattihāro</bold>ti saṅkhepeneva paññattihārassa sarūpamāha. <bold>Sā</bold>ti yathāvuttadesanā. <bold>Tathā tathā</bold>ti yathā yathā saccāni desetabbāni, tathā tathā. Kathañcetāni desetabbāni? Pariññeyyādippakārena. <bold>Yathādhippeta</bold>nti adhippetānurūpaṃ, bodhaneyyabandhavānaṃ bodhanādhippāyānukūlanti attho. <bold>Attha</bold>nti desetabbatthaṃ, dukkhādiatthameva vā. <bold>Nikkhipatī</bold>ti patiṭṭhāpeti. Yato ‘‘cattāro suttanikkhepā’’tiādi (ma. ni. aṭṭha. 1.mūlapariyāyasuttavaṇṇanā) <bold>aṭṭhakathāsu</bold>vuccati.</paragraph>
<paragraph line="192"><bold>Tatthā</bold>ti nikkhepadesanāyanti attho. <bold>Maggapakkhiyā</bold>ti dukkhasaccato bahikatāti adhippāyo.</paragraph>
<paragraph line="193"><bold>Yasmiṃ ṭhāne</bold>ti yasmiṃ bhavādisaṅkhāte ṭhāne. <bold>Yathāvuttā desanā</bold>ti caturāhārapaṭibaddharāgādimukhena vaṭṭadīpanī vuttappakārā desanā.</paragraph>
<paragraph line="194" number="41"><bold>Teparivaṭṭavasenā</bold>ti etthāpi ‘‘saccesū’’ti yojetabbaṃ. Pariññāpaññattīti āhāti <pageBreak edition="V" number="0.0074" />sambandho. <bold>Ajjhattarato, samāhito</bold>ti padadvayena samādhānavisiṭṭhaṃ ajjhattaratatābhāvanaṃ dīpeti gocarajjhattatādīpanato. Kevalo hi ajjhattasaddo ajjhattajjhattagocarajjhattesupi vattati. Ajjhattaratatāvisiṭṭhañca samādhānaṃ sātisayaṃ cittaṭṭhitiṃ dīpetīti imamatthaṃ dasseti <bold>‘‘samādhānavisiṭṭhassā’’</bold>tiādinā.</paragraph>
<paragraph line="195"><bold>Āsajjanaṭṭhenā</bold>ti āsaṅganaṭṭhena. <bold>Tathā dassana</bold>nti atathābhūtassāpi bhabbarūpassa viya attano vidaṃsanaṃ. <bold>Alakkhiko</bold>ti vilakkhiko.</paragraph>
<paragraph line="196"><bold>Kāmāna</bold>nti kāmāvacaradhammānaṃ. <bold>Rūpāna</bold>nti rūpāvacaradhammānaṃ. <bold>Nissaraṇa</bold>nti kāmānaṃ rūpāvacaradhammā nissaraṇaṃ, tesaṃ arūpāvacaradhammā nissaraṇaṃ. <bold>Evaṃ taṃsabhāvāna</bold>nti sauttarasabhāvānaṃ. <bold>Tathā</bold>ti yathā saṅkhatadhammānaṃ nissaraṇabhāvato, kilesasamucchedakassa ariyamaggassa ārammaṇabhāvato ca <pageBreak edition="M" number="0.0079" />attheva asaṅkhatā dhātu, tathā vuccamānenāpi kāraṇena attheva asaṅkhatā dhātūti dasseti. <bold>Katthaci visaye</bold>ti asaṅkhatadhātuṃ sandhāya vadati. <bold>Aviparītattho</bold>ti bhūtattho. ‘‘Yato kho bho ayaṃ attā pañcahi kāmaguṇehi samappito samaṅgībhūto paricāreti, ettāvatā kho bho ayaṃ attā paramadiṭṭhadhammanibbānappatto hoti (dī. ni. 1.94), sapakaṭṭhanibbānabhāvino’’ti ca evamādīsu upacāravuttisabbhāvato. <bold>Yathā taṃ sīhasaddo</bold>ti yathā ‘‘sīho māṇavako’’tiādinā māṇavakādīsu upacāravuttinā vattamāno migarāje bhūtatthavisaye diṭṭho, evaṃ nibbānasaddopi kāmaguṇarūpajjhānasamaṅgitāsu upacāravuttiyā vattamāno katthaci visaye aviparītattho. Yattha ca visaye aviparītattho, sā asaṅkhatā dhātu. Hatthatale saāmalakaṃ viya ñeyyaṃ paccakkhato passantassa ekappamāṇassa satthuvacanamevettha pamāṇanti dassento <bold>‘‘kiṃ vā etāya yutticintāyā’’</bold>tiādimāha. <bold>‘‘Paṭiññātassa atthassa siddhiyā pakāsanāpaññattī’’</bold>ti nigamaṃ sandhāyāhāti.</paragraph>
<centered line="197">Paññattihāravibhaṅgavaṇṇanā niṭṭhitā.</centered>
<subhead line="198">12. Otaraṇahāravibhaṅgavaṇṇanā</subhead>
<paragraph line="199" number="42"><bold>Indriyehī</bold>ti <pageBreak edition="V" number="0.0075" />karaṇe karaṇavacanaṃ ‘‘maggena gacchatī’’tiādīsu viya, ‘‘pharasunā chindatī’’ti evamādīsu viya ca. <bold>Otaraṇā</bold>ti anuppavesanā.</paragraph>
<paragraph line="200">Paññākkhandhe saṅgaṇhanavasena sammāsaṅkappo viyāti yojanā. Adhicittaanuyuttānaṃ saddahanussahanupaṭṭhānasamādahanehi saddhādīsu upakarontesu eva paññā dassanakiccaṃ sādhetīti dassento <bold>‘‘saddhā..pe… vuttānī’’</bold>ti āha. <bold>No ca bhavaṅgā</bold>ti tesaṃ saṅkhārānaṃ pavattikāraṇatābhāvaṃ dasseti.</paragraph>
<paragraph line="201" number="43"><bold>Tathā vutto</bold>ti ‘‘nissayo’’ti vutto. <bold>Cetanāsīsena taṇhaṃ eva vadati</bold>cetanāsahacaraṇato.</paragraph>
<paragraph line="202"><bold>Rattassā</bold>ti <pageBreak edition="M" number="0.0080" />maggena asamucchinnarāgassa. Yena puggalo ‘‘ratto’’ti vuccati, tassa rāgassa sambandhinī sukhā vedanā vuttā tattha tassa anusayanato. Tenāha <bold>‘‘sukhāya…pe… vutta’’</bold>nti. Esa nayo sesesupi. Tenāha <bold>‘‘tathā’’</bold>tiādi.</paragraph>
<paragraph line="203"><bold>Tāni eva indriyānī</bold>ti sukhasomanassupekkhindriyāni. ‘‘Saṅkhārapariyāpannānī’’ti vacanaṃ sandhāyāha <bold>‘‘idha vedanāsīsena cetanā vuttā’’</bold>ti. Na hi vedanā saṅkhārakkhandhapariyāpannā hoti. <bold>Taṇhāya, diṭṭhiyā</bold>ti ca upayoge karaṇavacananti dassento <bold>‘‘taṇhāyā’’</bold>tiādimāha. Idāni upayogavaseneva ‘‘taṇhāyā’’tiādīnaṃ atthaṃ dassetuṃ <bold>‘‘yathā vā’’</bold>tiādimāha. Tattha <bold>sesadhammāna</bold>nti taṇhāvajjitaavisiṭṭhadhammānaṃ. <bold>Taṇhāya nissayabhāve</bold>ti yadā taṇhā tesaṃ nissayo hoti.</paragraph>
<paragraph line="204"><bold>Taṇhāya sesadhammānaṃ paccayabhāve</bold>ti yadā sesadhammā taṇhāpaccayā honti. <bold>‘‘Karajakāyasannissitā’’</bold>ti iminā vedanādikkhandhattayanissitāpi gahitā kāyappassaddhibhāvato. <bold>Kāraṇabhāva</bold>nti paramparahetubhāvaṃ. <bold>Taṇhādiṭṭhiupayenā</bold>ti diṭṭhiupayena ca diṭṭhisahagatataṇhāupayena ca.</paragraph>
<paragraph line="205"><bold>‘‘Āgatīti</bold><pageBreak edition="V" number="0.0076" /><bold>idhāgati, gatīti peccabhavo’’</bold>ti padadvayena vuttamevatthaṃ pākaṭataraṃ kātuṃ pāḷiyaṃ <bold>‘‘āgatigatīpi na bhavantī’’</bold>ti vuttaṃ. Idha <bold>huranti dvārārammaṇadhammā dassitā</bold>āsannadūrabhāvehi dvārārammaṇehi vinivattetvā gahitattā. Idha <bold>dvārappavattadhammā</bold>‘‘ubhayamantarenā’’ti padassa atthabhāvena vuttā. Catubyūhahāre pana anindriyabaddharūpadhammā tathā vuttā. <bold>Kāraṇabhūtena</bold>anantarapaccayabhūtena, upanissayapaccayabhūtena ca. Ye dhammā upādāya ‘‘attā’’ti samaññā, <bold>tesaṃ</bold>viññāṇādi<bold>dhammānaṃ</bold>abhāvena anuppādadhammataṃ āpāditattāti attho. <bold>‘‘Anissitassa calitaṃ natthī’’</bold>tiādinā paṭilomato paccayabhāvo dassitoti dassento pāḷiyaṃ <bold>‘‘esevanto dukkhassāti paṭiccasamuppādo’’</bold>ti vatvā nanu ‘‘avijjāpaccayā saṅkhārā’’tiādiko paṭiccasamuppādoti codanaṃ sandhāya yathāvuttassa paṭiccasamuppādabhāvaṃ dassetuṃ <bold>‘‘so duvidho’’</bold>tiādinā lokiyalokuttaravasena paṭiccasamuppādo vibhatto. <bold>Tadatthatāyā</bold>ti vītarāgavimuttiatthatāya. <bold>Tabbhāva</bold>nti lokuttarapaṭiccasamuppādabhāvaṃ.</paragraph>
<centered line="206">Otaraṇahāravibhaṅgavaṇṇanā niṭṭhitā.</centered>
<subhead line="207">13. Sodhanahāravibhaṅgavaṇṇanā</subhead>
<paragraph line="208" number="45"><bold>Sodheti</bold><pageBreak edition="M" number="0.0081" /><bold>nāmā</bold>ti pucchitamatthaṃ hatthatale ṭhapitaāmalakaṃ viya paccakkhato dassento niggumbaṃ nijjaṭaṃ katvā vivaranto tabbisayaaññāṇasaṃsayādimalāpanayanena sodheti, evaṃ sodhento ca padassa atthena abhedopacāraṃ katvā ‘‘padaṃ sodheti’’cceva vuccati. Tenāha <bold>‘‘padaṃ sodheti nāmā’’</bold>ti. Pucchāya vissajjanamevettha sodhananti āha <bold>‘‘tadatthassa vissajjanato’’</bold>ti. Ārabhīyatīti <bold>ārambho,</bold>desanāya pakāsiyamāno attho. Tenāha <bold>‘‘na tāva…pe… pabodhitattā’’</bold>ti. Idha sodhanaṃ nāma paṭicchannarūpassa atthassa desanānubhāvena vivaṭabhāvakaraṇanti tamatthaṃ upamāya vibhāvetuṃ <bold>‘‘aññāṇapakkhandāna’’</bold>ntiādi vuttaṃ.</paragraph>
<centered line="209">Sodhanahāravibhaṅgavaṇṇanā niṭṭhitā.</centered>
<subhead line="210">14. Adhiṭṭhānahāravibhaṅgavaṇṇanā</subhead>
<paragraph line="211" number="46"><bold>Dhārayitabbā</bold>ti <pageBreak edition="V" number="0.0077" />upadhāretabbā, upalakkhitabbāti attho. <bold>Vuttameva</bold>‘‘sāmaññavisesakappanāya vohārabhāvena anavaṭṭhānato’’tiādinā (netti. aṭṭha. 14).</paragraph>
<paragraph line="212"><bold>Taṃ taṃ phala</bold>nti nirayādiṃ taṃ taṃ phalaṃ. <bold>Añcitā</bold>ti gatā. <bold>Yonī</bold>ti ekajāti. Samānavasena missībhavati etāyāti hi <bold>yoni,</bold>upapatti. <bold>Peccā</bold>ti maritvā. <bold>Ussannatāyā</bold>ti vitakkabahulatāya. ‘‘Ussannattā’’tipi vadanti. Sassatādīhi vā ussannattā. Asurajātiyā nibbattāpanako <bold>asurajātinibbattanako</bold>.</paragraph>
<paragraph line="213"><bold>Saṅkhā</bold>ti paññā. Paññāpadhānā ca bhāvanāti āha <bold>‘‘paṭisaṅkhāya paṭipakkhabhāvanāyā’’</bold>ti.</paragraph>
<paragraph line="214" number="47">Patthaṭabhāvena <bold>pathavī</bold>. Sabhāvadhāraṇaṭṭhena, nissattanijjīvaṭṭhena ca <bold>dhātu</bold>. Āpīyati, appāyatīti vā <bold>āpo</bold>. Tejanavasena tikkhatāvasena, dahanavasena vā <bold>tejo</bold>. Vāyanavasena vegagamanavasena, samudīraṇavasena <pageBreak edition="M" number="0.0082" />vā <bold>vāyo. Vīsati ākārā</bold>ti kesādayo vīsati koṭṭhāsā, pakārā vā. Kakkhaḷalakkhaṇādhikatāya kesādī kakkhaḷalakkhaṇā vuttā.</paragraph>
<paragraph line="215"><bold>Pāṭiyekko pathavīdhātukoṭṭhāso</bold>ti pathavīkoṭṭhāsamatto, attasuññadhammamattoti attho. <bold>Santappatī</bold>ti ettha sarīrapakatimatikkamitvā uṇhabhāvo santāpo, sarīradahanavasena pavatto mahādāho, ayametesaṃ viseso. <bold>Yena ca jīrīyatī</bold>ti ekāhikādijarārogena jarīyatīti ca attho yujjati. ‘‘Satavāraṃ tāpetvā tāpetvā udake pakkhipitvā uddhaṭasappi satadhotasappī’’ti vadanti. Rasarudhiramaṃsamedanhāruaṭṭhiaṭṭhimiñjā <bold>rasādayo</bold>. Keci nhāruṃ apanetvā sukkaṃ sattamaṃ dhātuṃ vadanti. <bold>Viveka</bold>nti visuṃbhāvaṃ, visadisabhāvanti attho. Vatthusaṅkhāto hi āhāro pariṇāmaṃ gacchanto pāṇabhakkhagahaṇipadaniya muttakarīsabhāvehi viya attanāpi visadisarasasaṅkhātaṃ visuṃbhāvaṃ nibbattento tabbhāvaṃ gacchatīti vuccati, tathā rasādayopi rudhirādikoṭṭhāsaṃ. Tenāha <bold>‘‘rasādibhāvena vivekaṃ gacchatī’’</bold>ti.</paragraph>
<paragraph line="216"><bold>Sabhāvalakkhaṇato</bold>ti asucibhāvena lakkhitabbato.</paragraph>
<paragraph line="217" number="48"><bold>Yāthāvasarasalakkhaṇa</bold>nti <pageBreak edition="V" number="0.0078" />rasitabboti <bold>raso,</bold>paṭivijjhitabbo sabhāvo, attano raso <bold>saraso,</bold>yāthāvo saraso, <bold>yāthāvasaraso</bold>yāthāvasaraso eva lakkhitabbattā lakkhaṇanti <bold>yāthāvasarasalakkhaṇa</bold>ṃ. Atha vā <bold>yāthāvasarasalakkhaṇa</bold>nti aviparītaṃ attano pavattisaṅkhātaṃ kiccañceva pīḷanasaṅkhātaṃ lakkhaṇañca. ‘‘Idaṃ kiccaṃ, idaṃ lakkhaṇa’’nti avijjāhetu ñātuṃ na sakkoti, tabbisayañāṇuppattiṃ nivārentī chādetvā pariyonandhitvā tiṭṭhatīti vuttā. Tena vuttaṃ <bold>‘‘jānituṃ paṭivijjhituṃ na detī’’</bold>ti. Tayidamassā kiccanti <bold>kiccato kathitā. Kathitā</bold>ti ca vuttā, yato ca avijjā asampaṭivedharasāti vuccati. Jāyati etthāti <bold>jāti,</bold>uppattiṭṭhānaṃ. Yadipi nirodhamagge avijjā ārammaṇaṃ na karoti, te pana jānitukāmassa tappaṭicchādanavasena anirodhamaggesu nirodhamaggaggahaṇassa kāraṇabhāvena pavattamānā tattha uppajjatīti vuccati, tesampi avijjāya uppattiṭṭhānatā hoti, itaresaṃ ārammaṇabhāvena cāti.</paragraph>
<paragraph line="218"><bold>Atthānattha</bold>nti <pageBreak edition="M" number="0.0083" />hitāhitaṃ. <bold>Sammohavinodaniyaṃ</bold>pana <bold>‘‘atthattha’’</bold>nti (vibha. aṭṭha. 226) vuttaṃ, tattha attho eva <bold>atthattho</bold>ti atthassa aviparītatādassanatthaṃ dutiyena atthasaddena visesanaṃ. Na hi ñāṇaṃ anatthe ‘‘attho’’ti gaṇhātīti. <bold>Kāraṇākāraṇa</bold>nti etthāpi evaṃ daṭṭhabbaṃ. <bold>Atthattha</bold>nti vā āmeḍitavacanaṃ sabbesaṃ atthānaṃ pākaṭakaraṇabhāvappakāsanatthaṃ, phalaṃ phalanti attho, hitapariyāyepi eseva nayo. Nti atthānatthādikaṃ. <bold>Ākāra</bold>nti atthādikāraṇameva.</paragraph>
<paragraph line="219">Paṭividdhassa puna avekkhanā <bold>paccavekkhaṇā</bold>. Ducintitacintitādilakkhaṇassa bālassa bhāvo <bold>bālyaṃ. Sampajānātī</bold>ti samaṃ pakārehi jānāti. Balavamoho <bold>pamoho</bold>. Samantato mohanaṃ <bold>sammoho</bold>. Duggatigāmikammassa visesapaccayattā <bold>avindiyaṃ. Vindatī</bold>ti labhati. Anavajjadhammānaṃ vijjā viya visesapaccayo na hotīti <bold>vindiyaṃ na vindati. Ayaṃ avijjāya vemattatā</bold>ti ayaṃ ‘‘dukkhe aññāṇa’’ntiādinā kiccajātilakkhaṇehi vutto avijjāya aviseso. <bold>Vijjā</bold>tiādīnaṃ vuttanayānasārena attho veditabbo.</paragraph>
<paragraph line="220">Pāsāṇasakkharavālikāvirahitā bhūmi saṇhāti <bold>‘‘saṇhaṭṭhenā’’</bold>ti vuttaṃ.</paragraph>
<paragraph line="221"><bold>Tattakameva</bold><pageBreak edition="V" number="0.0079" /><bold>kāla</bold>nti pañcakappasatāni. Vibhūtaṃ samattikkantaṃ rūpasaññāsaṅkhātaṃ rūpaṃ etāyāti <bold>vibhūtarūpaṃ,</bold>samāpattinti padattho. Na hi kāci arūpasamāpatti rūpasaññāsahagatā pavattīti. Nirodhasamāpattiyaṃ vattabbameva natthi, tattha nevasaññānāsaññāyatanasamāpattiyā visuṃ gahitattā vuttaṃ <bold>‘‘sesāruppasamāpattiyo’’</bold>ti.</paragraph>
<paragraph line="222">Damathaṃ anupagacchanto duṭṭhasso <bold>khaluṅkasso. Uttaridamathāyā</bold>ti ariyamaggadamathāya.</paragraph>
<paragraph line="223"><bold>Itaro</bold>ti dukkhāpaṭipado khippābhiñño, sukhāpaṭipado ca khippābhiñño. <bold>Ubhayatobhāgehī</bold>ti rūpakāyanāmakāyabhāgehi. <bold>Ubhayato</bold>ti vikkhambhanasamucchedavimuttivasena.</paragraph>
<paragraph line="224"><bold>Anekopī</bold>ti <pageBreak edition="M" number="0.0084" />sabhāvena anekopi. <bold>Ekasaddābhidheyyatāyā</bold>ti sāmaññasaddābhidheyyatāya.</paragraph>
<centered line="225">Adhiṭṭhānahāravibhaṅgavaṇṇanā niṭṭhitā.</centered>
<subhead line="226">15. Parikkhārahāravibhaṅgavaṇṇanā</subhead>
<paragraph line="227" number="49"><bold>‘‘Hinotī’’</bold>ti padassa atthaṃ dassento <bold>‘‘kāraṇabhāvaṃ gacchatī’’</bold>ti āha anekatthattā dhātūnaṃ. <bold>Etī</bold>ti āgacchati, uppajjatīti attho.</paragraph>
<paragraph line="228"><bold>Avijjāyapi hetubhāve</bold>ti ettha avijjā anantarāya avijjāya anantarasamanantarūpanissayanatthivigatāsevanapaccayehi, anantarāya pana sahajātāya sahajātaaññamaññanissayasampayuttaatthiavigatahetupaccayehi, asahajātāya upanissayakoṭiyā eva paccayo hotīti veditabbaṃ. Attano phalaṃ karotīti <bold>kāraṇa</bold>nti āha <bold>‘‘kāraṇabhāvo ca phalāpekkhāyā’’</bold>ti.</paragraph>
<paragraph line="229"><bold>Nibbattiattho phalattho</bold>phalasaṅkhāto attho.</paragraph>
<paragraph line="230"><bold>Yo sabhāvo</bold>ti puññādiabhisaṅkhārānaṃ yo abhisaṅkharaṇasabhāvo, so hetu. <bold>Sesapadesū</bold>ti viññāṇādipadesu. <bold>Yathāvuttappabhedo</bold>ti ‘‘asādhāraṇalakkhaṇo hetū’’tiādinā vuttappabhedo. <bold>Yo koci</bold><pageBreak edition="V" number="0.0080" /><bold>paccayo</bold>ti janakādibhedaṃ yaṃ kiñci kāraṇaṃ. <bold>Abhisaṅkharaṇato</bold>ti paccakkhato, paramparāya ca nibbattanato.</paragraph>
<centered line="231">Parikkhārahāravibhaṅgavaṇṇanā niṭṭhitā.</centered>
<subhead line="232">16. Samāropanahāravibhaṅgavaṇṇanā</subhead>
<paragraph line="233" number="50"><bold>Suttena gahite</bold>ti sutte vutte. Padaṭṭhānaggahaṇaṃ adhiṭṭhānavisayadassanatthaṃ, vevacanaggahaṇaṃ adhivacanavibhāgadassanatthanti yojanā. <bold>Visayādhiṭṭhānabhāvato</bold>ti visayasaṅkhātapavattiṭṭhānabhāvato. <bold>Vanīyatī</bold>ti bhajīyati. <bold>Vanatī</bold>ti bhajati sevati. <bold>Vanute</bold>ti yācati, patthetīti attho <pageBreak edition="M" number="0.0085" />. <bold>Pañca kāmaguṇā kāmataṇhāya kāraṇaṃ hoti</bold>ārammaṇapaccayatāya. <bold>Nimittaggāho anubyañjanaggāhassa</bold>kāraṇaṃ hoti upanissayatāyāti evaṃ sesesupi yathārahaṃ kāraṇatā vattabbā.</paragraph>
<paragraph line="234" number="51"><bold>‘‘Kāye kāyānupassī viharāhī’’</bold>tiādīsu yaṃ vattabbaṃ, taṃ heṭṭhā <bold>lakkhaṇahāravibhaṅgavaṇṇanāyaṃ</bold>(netti. aṭṭha. 23) vuttanayeneva veditabbaṃ. Ayaṃ pana viseso – <bold>rūpadhammapariññāyā</bold>ti rūpūpikaviññāṇaṭṭhitipariññāya.</paragraph>
<paragraph line="235">‘‘Dukkha’’nti passantī sā vedanānupassanāti yojetabbaṃ. <bold>Vedanāhetupariññāyā</bold>ti phassapariññāya. <bold>‘‘Vedanāvasenā’’</bold>ti padena attanā uppāditadukkhavasena. <bold>Vedanāpariññāyā</bold>ti vedanūpikaviññāṇaṭṭhitipariññāya. <bold>Niccābhinivesapaṭipakkhato</bold>aniccānupassanāyāti adhippāyo. <bold>Niccasaññānimittassā</bold>ti niccasaññāhetukassa. <bold>Saññāpariññāyā</bold>ti saññūpikaviññāṇaṭṭhitipariññāya. Paṭhamamaggavajjhattā agatigamanassa vuttaṃ <bold>‘‘diṭṭhābhinivesassa…pe… agatigamanassa cā’’</bold>ti.</paragraph>
<paragraph line="236"><bold>Saṅkhārapariññāyā</bold>ti saṅkhārūpikaviññāṇaṭṭhitipariññāya.</paragraph>
<centered line="237">Samāropanahāravibhaṅgavaṇṇanā niṭṭhitā.</centered>
<centered line="238">Niṭṭhitā ca hāravibhaṅgavaṇṇanā.</centered>
<subhead line="239">1. Desanāhārasampātavaṇṇanā</subhead>
<paragraph line="240"><bold>‘‘Eva’’</bold>ntiādi <pageBreak edition="V" number="0.0081" />hārasampātadesanāya sambandhadassanaṃ. Tattha purimena upamādvayena suparikammakatamaṇikoṭṭimasadisī, suviracitajambunadābharaṇasadisī ca pāḷi. Tattha katanānāvaṇṇapupphūpahārasadisī, vividharaṃsijālāsamujjalabaddhanānāratanāvalisadisī ca hāravibhaṅgadesanāti dasseti. Pacchimena tassa paṇītamahārahe jaṭāhi saddhiṃ dukkaratarataṃ dīpeti. Yāyaṃ gāthā vuttāti yojanā.</paragraph>
<paragraph line="241" number="52">Yasmāyaṃ hāravibhaṅgavāro nappayojeti yathāvuttena kāraṇena, tasmā sā hāravibhaṅgavārassa ādimhi na paccāmaṭṭhāti adhippāyo <pageBreak edition="M" number="0.0086" />. <bold>Hārasampātavāro pana taṃ payojetī</bold>ti yasmā pana hārasampātavāro taṃ gāthaṃ payojeti yathāvutteneva kāraṇena, tasmā <bold>‘‘soḷasa…pe… āhā’’</bold>ti āha. <bold>Yojanānayadassana</bold>nti yojanāya nayadassanaṃ.</paragraph>
<paragraph line="242"><bold>Tenā</bold>ti ‘‘taṃ maccuno pada’’nti vacanena. <bold>Sabbaṃ vipallāsa</bold>nti dvādasavidhampi vipallāsaṃ. <bold>Sāmaññassa…pe… voharīyati</bold>yattha patiṭṭhitaṃ sāmaññaṃ, so viseso. Atthato pana saññādayo eva rūpādivisayaṃ viparītākārena gaṇhante vipallāsoti dassento <bold>‘‘saññāvipallāso’’</bold>tiādimāha.</paragraph>
<paragraph line="243">Indajālādivasena maṇiādiākārena upaṭṭhahante upādānakkhandhapañcake ahaṃmamādikāraṇatāya niruttinayena ‘‘attā’’ti vuccamāno taṃbuddhivohārappavattinimittatāya attabhāvo sukhādīnaṃ vatthutāya <bold>‘‘attabhāvavatthū’’</bold>ti pavuccatīti āha <bold>‘‘tehī’’</bold>tiādi. <bold>Tesa</bold>nti upādānakkhandhānaṃ. <bold>Vipallāsānaṃ pavattiākāro</bold>‘‘asubhe subha’’ntiādi. <bold>Visayo</bold>kāyavedanācittadhammā. <bold>Avijjā ca…pe… eva</bold>sammohapubbakattā sabbavipallāsānaṃ. <bold>Ca</bold>-saddo <bold>subhasukhasaññāna</bold>nti etthāpi ānetvā yojetabbo.</paragraph>
<paragraph line="244">Tatthāyaṃ yojanā – ‘‘avijjā ca subhasukhasaññānaṃ paccayo eva, na taṇhā eva, avijjā subhasukhasaññānañca paccayo, na niccaattasaññānaṃ evā’’ti. Evaṃ santepi purimānaṃ dvinnaṃ viparītasaññānaṃ taṇhā, pacchimānaṃ avijjā visesapaccayoti dassento āha <bold>‘‘tathāpī’’</bold>tiādi. Avijjāsīsena cettha diṭṭhiyā gahaṇaṃ veditabbaṃ. Tenāha <bold>‘‘diṭṭhinivutaṃ citta’’nti <pageBreak edition="V" number="0.0082" />, ‘‘yo diṭṭhivipallāso’’</bold>ti ca ādi, yathā ca avijjāsīsena diṭṭhiyā gahaṇaṃ, evaṃ diṭṭhisīsena avijjāyapi gahaṇaṃ siyāti āha <bold>‘‘diṭṭhisīsena avijjā vuttā’’</bold>ti. Taṇhāvijjāsu subhasukhasaññānaṃ yathā taṇhā visesapaccayo, na evaṃ avijjā. Niccaattasaññānaṃ pana yathā avijjā visesapaccayo, na tathā taṇhāti dassento <bold>‘‘moho visesapaccayo’’</bold>ti āha.</paragraph>
<paragraph line="245"><bold>Pacchimānaṃ dvinnaṃ…pe… hotī</bold>ti atītaṃse taṇhābhinivesassa balavabhāvābhāvato. Teneva hi ‘‘so atītaṃ rūpaṃ attato samanupassati’’cceva <pageBreak edition="M" number="0.0087" />vuttaṃ, na ‘‘abhinandatī’’ti. <bold>Taṇhāvipallāso</bold>ti taṇhaṃ upanissāya pavatto vipallāso, na hi taṇhā sayaṃ vipallāso. Tenāha <bold>‘‘taṇhāmūlako vipallāso’’</bold>ti. <bold>Diṭṭhābhinandanavasenā</bold>ti taṇhupanissayadiṭṭhābhinandanavasena, yato so ‘‘taṇhāvipallāso’’ti vutto. <bold>Etenā</bold>ti ‘‘yo taṇhāvipallāso’’tiādipāṭhena. Soḷasa saññīvādā, aṭṭha asaññīvādā, aṭṭha nevasaññīnāsaññīvādā, pañca paramadiṭṭhadhammanibbānavādā ca, yathā attano gatāya, nibbānappattiyā ca parikappavasena subhasukhākāraggāhino, na evaṃ satta ucchedavādāti āha <bold>‘‘yebhuyyenā’’</bold>ti. <bold>Paṭipakkhavasenapī</bold>ti visuddhivasenapi. Yāva hi upakkilesā, tāva cittaṃ na visujjhateva. Yadā ca te pahīnā, tadā visuddhameva. Tenāha <bold>‘‘na hī’’</bold>tiādi. ‘‘Arakkhitena cittenā’’ti pāḷiṃ nikkhipitvā vipallāsamukheneva desanāya niddhāriyamānattā vuttaṃ <bold>‘‘yathānusandhināva gāthaṃ niṭṭhapetu’’</bold>nti.</paragraph>
<paragraph line="246"><bold>Mārassā</bold>ti kilesamārassa. Tassa hi vase ṭhito sesamārānaṃ hatthagato evāti. Tenāha <bold>‘‘kilesamāraggahaṇenevā’’</bold>tiādi.</paragraph>
<paragraph line="247"><bold>Mārabandhana</bold>nti sattamārapakkhe mārassa bandhananti <bold>mārabandhanaṃ</bold>. So hi kilesabandhanabhūte attano samārakaparise maññati. Tena vuttaṃ ‘‘antali…pe… mokkhasī’’ti (mahāva. 33). Itaramārapakkhe mārova bandhananti <bold>mārabandhanaṃ. Visaṅkhāro</bold>nibbānaṃ.</paragraph>
<paragraph line="248">Mohasampayogato cittaṃ ‘‘mūḷha’’nti vuttanti rattaduṭṭhānampi mūḷhatāya sabbhāve ‘‘mūḷha’’nti visuṃ vacanaṃ āveṇikamohavasena vuttanti dassento <bold>‘‘dvinnaṃ momūhacittuppādānaṃ vasenā’’</bold>ti āha. <bold>Eva</bold>nti evaṃ rāgādiakusalappattiyā kusalabhaṇḍacchedanato arakkhitaṃ cittaṃ hoti, sabbopi micchābhiniveso ettheva saṅgahaṃ samosaraṇaṃ gacchatīti āha <bold>‘‘micchādiṭṭhi</bold><pageBreak edition="V" number="0.0083" /><bold>…pe… veditabba’’</bold>nti. <bold>Sabbepī</bold>ti ‘‘arakkhitaṃ, micchādiṭṭhihataṃ, thinamiddhābhibhūta’’nti tīhipi padehi vuttadhammā.</paragraph>
<paragraph line="249"><bold>Cakkhunā</bold>ti dvārena. <bold>Rūpa</bold>nti visabhāgavatthusannissitaṃ rūpāyatanaṃ. <bold>Nimittaggāhī</bold>ti ‘‘itthī’’ti vā puriso’’ti vā ‘‘subha’’nti vā ‘‘asubha’’nti vā parikappitanimittaṃ <pageBreak edition="M" number="0.0088" />gaṇhāti, tassa vā gahaṇasīlo. <bold>Anubyañjanaggāhī</bold>ti hatthapādahasitakathitādippabhede kilesānaṃ anu anu byañjanato anubyañjanasaññite ākāre gaṇhāti, tesaṃ vā gahaṇasīlo. <bold>Yatvādhikaraṇa</bold>nti yaṃ nimittaṃ, nimittānubyañjanaggahaṇanimittanti attho. Evaṃ ‘‘cakkhundriyaṃ asaṃvutaṃ viharanta’’nti, yo ‘‘nimittaggāhī, anubyañjanaggāhī’’ti ca vutto puggalo, tamenaṃ <bold>cakkhundriyaṃ</bold>cakkhudvāraṃ <bold>asaṃvutaṃ</bold>satikavāṭena apihitaṃ katvā vattantaṃ, tassa ca rūpassa iṭṭhākāraggahaṇe <bold>abhijjhā,</bold>aniṭṭhākāraggahaṇe <bold>domanassaṃ,</bold>asamapekkhane <bold>moho</bold>micchābhinivese <bold>micchādiṭṭhī</bold>ti evaṃ abhijjhābyāpādā, aññe ca lāmakaṭṭhena <bold>pāpakā</bold>akosallasambhūtaṭṭhena <bold>akusalā</bold>dhammā <bold>anvāssaveyyuṃ</bold>anu anu pavatteyyuṃ.</paragraph>
<paragraph line="250"><bold>Tassa saṃvarāya na paṭipajjatī</bold>ti tassa cakkhudvārassa saṃvarāya satikavāṭena pidahanatthaṃ na paṭipajjati. Sā pana appaṭipatti cakkhundriyassa anārakkhāsaṃvarassa anuppādoti dassento <bold>‘‘na rakkhati…pe… āpajjatī’’</bold>ti āha. Javane uppajjamānopi hi asaṃvaro tena dvārena pavattanato ‘‘cakkhundriyāsaṃvaro’’tveva vuccatīti. Sesadvāresupi vuttanayeneva attho veditabbo. <bold>‘‘Pubbantakappanavasena cā’’</bold>tiādinā saṅkhepato vuttamatthaṃ vitthārato dassento ‘‘saṅkhepato ca vitthāro añño’’ti katvā taṃ samuccinanto <bold>‘‘yā ca kho imā’’</bold>tiādimāha.</paragraph>
<paragraph line="251"><bold>Yathāvuttā akusalā dhammā</bold>ti dvādasa akusalacittuppādadhammā, tesaṃ vatthūni vā. Te hi samudayavajjā pañcupādānakkhandhā. <bold>‘‘Eva’’</bold>nti iminā nettipāḷiyaṃ, aṭṭhakathāyañca niddhāritappakārena. <bold>Idhā</bold>ti imissaṃ ‘‘arakkhitena cittenā’’ti gāthāyaṃ.</paragraph>
<paragraph line="252">Yadipi desanāhārasampātapāḷiyaṃ <bold>‘‘tasmā rakkhitacittassā’’</bold>ti gāthā sarūpato na gahitā, atthato pana <bold>‘‘tesaṃ bhagavā pariññāyā’’</bold>tiādinā gahitā evāti tassā gahitabhāvaṃ vibhāvetuṃ <bold>‘‘kathaṃ desetī’’</bold>ti pucchitvā <bold>‘‘tasmā rakkhitacittassā’’</bold>ti gāthaṃ uddhari.</paragraph>
<paragraph line="253"><bold>Yonisomanasikārena kammaṃ karonto</bold>ti ‘‘so ‘idaṃ dukkha’nti yoniso manasi karotī’’tiādinā <pageBreak edition="V" number="0.0084" />nayena vipassanāsaṅkhātena yonisomanasikārena bhāvanākammaṃ karonto, bhāventoti attho <pageBreak edition="M" number="0.0089" />. <bold>Yathābhūtañāṇa</bold>nti ñātapariññāya pubbabhāgavipassanāya ‘‘avijjāsamudayā rūpasamudayo, avijjānirodhā rūpanirodho’’tiādinā (paṭi. ma. 1.50) samapaññāsāya ākārehi. Nirayagatiyaṃ dukkhadukkhatā, sugativisese brahmalokekadese saṅkhāradukkhatā, itarattha dve tissopīti dassento āha <bold>‘‘yathāsambhavaṃ tividhadukkhatāyogenā’’</bold>ti.</paragraph>
<centered line="254">Desanāhārasampātavaṇṇanā niṭṭhitā.</centered>
<subhead line="255">2. Vicayahārasampātavaṇṇanā</subhead>
<paragraph line="256" number="53"><bold>Kusaladhammārammaṇā</bold>ti kusaladhamme uddissa pavattimattaṃ sandhāya vuttaṃ, na tesaṃ ārammaṇapaccayataṃ idha <bold>‘‘kusalā dhammā’’</bold>ti lokuttaradhammānaṃ adhippetattā. Na hi kadāci anupādāniyā dhammā upādānārammaṇā honti. Phaladhamme uddissa pavattāya taṇhāya gahitattā <bold>‘‘kusala…pe… daṭṭhabbo’’</bold>ti vuttaṃ. <bold>Desanāhāre</bold>ti desanāhārasampāte. <bold>Kathaṃ pana kusalabhāvo</bold>ti ‘‘kusalā’’ti vacanamattaṃ gahetvā codeti, tañca nidassanamattaṃ daṭṭhabbaṃ, pahānahetubhāvopissā siyā codakena sampaṭicchitova. <bold>‘‘Mānopi duvidho’’</bold>tiādinā mānassa ca tassā taṇhāya ca sevitabbabhāvo akusalānaṃ pahānāya, kusalānaṃ uppattiyā ca paccayabhāvato.</paragraph>
<paragraph line="257">Nekkhammassitaṃ domanassaṃ nāma ‘‘ariyabhūmiṃ pāpuṇituṃ nāsakkhi’’nti anusocato uppannaṃ domanassanti sambandho. <bold>Eva</bold>nti iminā pāḷiyaṃ vuttappakārena, pihaṃ upaṭṭhapetvā chasu dvāresu iṭṭhārammaṇe āpāthagate aniccādivasena vipassanaṃ paṭṭhapetvāti yojanā. Iṭṭhārammaṇañcettha yathāvuttaanusocanadomanassuppattīnaṃ yathābhiniviṭṭhassa ārammaṇassa aniṭṭhatāyāti dassanatthaṃ. ‘‘Kathaṃ nekkhammavasenā’’ti padassa atthaṃ vivarituṃ <bold>‘‘vipassanāvasenā’’</bold>tiādi vuttaṃ. Vipassanādivinimuttā vā paṭhamajjhānādivasena vuttā kusalā dhammā idha nekkhammaṃ. Anussatiggahaṇena upacārajjhānameva gahitanti <bold>‘‘paṭhamajjhānādivasenā’’</bold>ti vuttaṃ. <bold>Ādi</bold>saddena dutiyajjhānato paṭṭhāya yāva aggaphalā uparivisesā saṅgahitā. <bold>Yāya</bold>paññāvimuttiyā.</paragraph>
<paragraph line="258"><bold>Upekkhāsatipārisuddhibhāvenā</bold>ti <pageBreak edition="M" number="0.0090" />upekkhājanitasatipārisuddhisabbhāvena. <bold>Kammayogga</bold>nti vipassanābhāvanādikammassa yoggaṃ anurūpaṃ anucchavikaṃ. <bold>Assaddhiye</bold>ti assaddhiyahetu, <bold>‘‘assaddhiyenā’’</bold>tipi <pageBreak edition="V" number="0.0085" />paṭhanti, so evattho. <bold>Obhāsagata</bold>nti ñāṇobhāsagataṃ. Kāmaṃ pubbepi paññā vuttā, assaddhiyādīhi pana aññesaṃ kilesānaṃ vidhamanampi paññāya eva hoti, sā ca evaṃbhūtāti dassanatthaṃ <bold>‘‘obhāsagataṃ kilesandhakāre na iñjatī’’</bold>ti vuttaṃ.</paragraph>
<paragraph line="259"><bold>Kopo</bold>kodho. <bold>Appaccayo</bold>domanassaṃ. Iddhividhañāṇādikā cha abhiññā pākaṭā evāti ‘‘dve ca visese’’ti vuttadhamme dassetuṃ <bold>‘‘manomayiddhi, vipassanāñāṇañcā’’</bold>ti āha. <bold>Aṅgaṇāni</bold>rāgādayo. <bold>Upakkilesā</bold>abhijjhāvisamalobhādayo. <bold>Anulomanaṃ</bold>tadekaṭṭhatā. <bold>Phandanā</bold>dubbalā vikkhepappavatti. Balavatī <bold>anavaṭṭhānaṃ</bold>. Sabbo micchābhiniveso ayonisomanasikārena hoti, micchāvitakkena ca. Tattha <bold>ayonisomanasikāro</bold>akusalacittuppādo tappariyāpanno micchāvitakko vikkhepasahito evāti vuttaṃ <bold>‘‘micchābhinivesahetutāya diṭṭhipakkho’’</bold>ti vuttañhetaṃ ‘‘vitakkopi diṭṭhiṭṭhānaṃ, ayoniso manasikāropi diṭṭhiṭṭhāna’’nti (paṭi. ma. 1.124).</paragraph>
<paragraph line="260">Atha vā <bold>iñjanā</bold>ti phandanā, diṭṭhaparittāso. Yathāha ‘‘tadapi tesaṃ bhavataṃ samaṇabrāhmaṇānaṃ ajānataṃ apassataṃ vedayitaṃ taṇhāgatānaṃ paritassitavipphanditamevā’’ti (dī. ni. 1.105 ādayo). <bold>Aṭṭhitī</bold>ti anavaṭṭhānaṃ, diṭṭhivitakko. Tena hi puthujjano kāle sassataṃ, kāle ucchedanti taṃ taṃ diṭṭhiggahaṇaṃ pakkhandanto sattato paribbhaṭṭhaandho viya, samudde vissaṭṭhavāhanikā viya, yante yuttagoṇo viya ca tathā tathā paribbhamati. Tenāha ‘‘diṭṭhiyopi diṭṭhiṭṭhānaṃ, vitakkopi diṭṭhiṭṭhāna’’nti (paṭi. ma. 1.124) ca. Etasmiñca pakkhe micchābhinivesatāya, micchābhinivesahetutāya ca tassā dve pakkhāti ekadesasarūpekaseso katoti veditabbaṃ.</paragraph>
<paragraph line="261"><bold>‘‘Eva’’</bold>ntiādinā ‘‘so uparima’’ntiādipāḷiyaṃ sambandhaṃ dasseti. <bold>Paṭighasaññā</bold>ti bhummatthe paccattavacananti dassento <bold>‘‘paṭigha…pe… saññāsū’’</bold>ti āha. <bold>Rūpāvacarasaññā</bold>ti saññāsīsena rūpāvacarajjhānāni vadati. <bold>Nānattasaññā</bold>ti <pageBreak edition="M" number="0.0091" />nānāsabhāvā, nānāsabhāve vā ārammaṇe saññā. Ṭhapetvā paṭighasaññā avasiṭṭhakāmāvacarasaññā hetā. <bold>Tā samatikkamatī</bold>ti tā rūpasaññānānattasaññāyo ārammaṇehi saddhiṃ sammadeva atikkamati.</paragraph>
<paragraph line="262">Rūpāvacarajjhānobhāsopi kasiṇārammaṇā. Kasiṇanissando hi āruppajjhānuppatti. <bold>Dassana</bold>nti kasiṇarūpānaṃ dassanaṃ. Abhijjhābyāpādappahānena saddhiṃ vīriyārambho upakārako samatho <pageBreak edition="V" number="0.0086" />satipassaddhiyo parikkhāraṅgatā vuttā eva. Satirahitaṃ sammasanaṃ nāma natthīti <bold>‘‘yā upaṭṭhitā sati asammuṭṭhā, ayaṃ vipassanā’’</bold>ti vuttaṃ. Tena satisīsena vipassanā gahitāti dasseti. Sammosānaṃ pahānamāhāti sambandho.</paragraph>
<paragraph line="263" number="54">Paccuppannasukhaāyatisukhavipākakiriyanirāmisaakāpurisasevitabhāvehi eva sesā pāḷiyaṃ etassa samādhissa santapaṇītatādivisesā vuttā, tepi idha saṅgahitāti tesaṃ padānaṃ atthaṃ dassento <bold>‘‘aṅgasantatāyā’’</bold>tiādimāha. Tattha <bold>aṅgasantatāyā</bold>ti phalajhānaṅgānaṃ upasantatāya. <bold>Kilesadarathasantatāyā</bold>ti kilesadarathapaṭippassaddhiyā. <bold>Paṇīto</bold>ti uḷāro. <bold>Ekodibhāvenā</bold>ti maggasamādhisaṅkhātena ekodibhāvena. <bold>Ekodibhāva</bold>nti samādhānaṃ. Lokiyasamādhissa paccanīkanīvaraṇapaṭhamajjhānanikantiādīni niggahetabbāni, aññe ca kilesā vāretabbā. Imassa pana arahattasamādhissa paṭippassaddhakilesattā na niggahetabbaṃ, vāretabbañca atthīti so maggānantaraṃ samāpattikkhaṇeva appayogeneva adhigatattā, ṭhitattā ca aparihānivasena vā adhigatattā <bold>nasasaṅkhāraniggayhavāritagato</bold>.</paragraph>
<paragraph line="264"><bold>‘‘Sativepullappatto’’</bold>ti etena appavattamānāyapi satiyā satibahulatāya sato eva nāmāti dasseti. <bold>‘‘Yathāparicchinnakālavasenā’’</bold>ti etena paricchinnasatiyā satoti dasseti.</paragraph>
<paragraph line="265"><bold>Vakkhamānenā</bold>ti ‘‘pītipharaṇā’’tiādinā anantaraṃ vakkhamānena. ‘‘Pītipharaṇatā’’ti pana pāḷi āgatā. Taṃ ‘‘pañcaṅgiko sammāsamādhī’’ti (dī. ni. 3.355) samādhiaṅgabhāvena paññā uddiṭṭhāti katvā vuttaṃ. Tato eva <bold>aṭṭhakathāyaṃ ‘‘pītipharaṇatā’’</bold>tiādīnañca atthasaṃvaṇṇanā katā. Tattha ‘‘so imameva kāyaṃ <pageBreak edition="M" number="0.0092" />vivekajena pītisukhena abhisandetī’’tiādinā (dī. ni. 1.226) nayena pītiyā, sukhassa ca pharaṇaṃ veditabbaṃ. Sesaṃ suviññeyyameva.</paragraph>
<paragraph line="266"><bold>Samādhivasena samatho uddhaṭo</bold>ti sabhāvavasena samatho uddhaṭo, na upakārakadhammavasenāti adhippāyo.</paragraph>
<paragraph line="267" number="55">Rāgapaṭipakkhattā samādhissa <bold>‘‘adhicittasikkhāya sikkhanto’’</bold>ti vuttaṃ. <bold>Vuttanayānusārenā</bold>ti ‘‘sukhapaṇidhiādisamugghāṭanena appaṇihito’’tiādinā. Ettha ca saṅkhārānaṃ khaṇabhaṅgurataṃ sammadeva passantassa na rāgo patiṭṭhaṃ labhatīti aniccānupassanā rāgacaritassa sappāyā <pageBreak edition="V" number="0.0087" />vuttā, tathā saṅkhārānaṃ sabhāvadukkhataṃ sammadeva passantassa pakatiyāpi dukkhitesu dukkhuppādanaṃ vaṇe khārodakasekasadisanti na doso patiṭṭhaṃ labhatīti dukkhānupassanā dosacaritassa sappāyā vuttā, tathā saṅkhāresu sammadeva ghanavinibbhoge kate attasuññatāya upaṭṭhahamānāya na moho patiṭṭhaṃ labhatīti anattānupassanā mohacaritassa sappāyā vuttāti veditabbaṃ. Rāgapaṭipakkhattā samādhissa <bold>‘‘adhicittasikkhāya sikkhanto’’</bold>ti vuttaṃ. Esa nayo itaresu. Sesamettha suviññeyyaṃ.</paragraph>
<paragraph line="268">Khantibahulo uppannaṃ aratiṃ anabhiratiṃ abhibhuyya viharanto sukhena samādhiṃ adhigacchatīti khantippadhānatāpi samathapakkhabhajanassa kāraṇaṃ vuttā. <bold>Uṭṭhānaṃ sampajjatī</bold>ti sampannakāyikavīriyaṃ. Sammākammantavāyāmānaṃ yo kāyikādivikappo vutto pāḷiyaṃ, so nesaṃ kāyikassa payogassa samuṭṭhānavasena veditabbo.</paragraph>
<paragraph line="269"><bold>‘‘Khippādhigamo’’</bold>ti iminā maggāsevanabhāvaṃ dasseti. <bold>‘‘Vipassanāya vimuttādhigamo’’</bold>ti iminā vipassanānubhāvena samucchedavimutti vikkhambhanavimutti viya samathānubhāvenāti dasseti. <bold>Lokiyehī</bold>ti nissakkavacanaṃ. <bold>Mahantāna</bold>nti uḷārānaṃ, paṇītānanti attho.</paragraph>
<paragraph line="270" number="56"><bold>Ta</bold>nti vicayahāraṃ. <bold>Visaṃvādanahetūnaṃ</bold>lobhādīnaṃ pāpadhammānaṃ. <bold>Sodhento</bold>ti yathā saraṇādivisayā aññāṇādisaṃkilesā na pavattanti, evaṃ sodhento. <bold>Paripūrentā</bold>ti yathā sīlaṃ akhaṇḍādibhāvena paripuṇṇaṃ hoti anūnaṃ, evaṃ paripūrentā.</paragraph>
<paragraph line="271"><bold>‘‘Tathā</bold><pageBreak edition="M" number="0.0093" /><bold>paṭipajjanto’’</bold>ti iminā satthu mahāpatikārabhāvo paripuṇṇo dassitoti paṭhamavāde <bold>‘‘dassanābhūmiñca bhāvanābhūmiñcā’’</bold>ti vuttaṃ.</paragraph>
<paragraph line="272"><bold>Yassa atthāyā</bold>ti yassa yassa pahānatthāya. <bold>Tathā paṭipannassā</bold>ti yathā asubhajjhānādiṃ pādakaṃ katvā anāgāmimaggādiadhigamo hoti, tathā paṭipannassa.</paragraph>
<paragraph line="273"><bold>Vadhita</bold>nti ghātitaṃ.</paragraph>
<paragraph line="274"><bold>‘‘Manussabhūto’’</bold>ti idaṃ pubbāparāpekkhaṃ katvā ‘‘pitā manussabhūto khīṇāsavo’’ti ca tathā <pageBreak edition="V" number="0.0088" />‘‘mātā manussabhūtā’’ti yojetabbaṃ. Bhedānurūpassa sāvanaṃ <bold>anussāvanaṃ,</bold>bhedānurūpena vā vacanena viññāpanaṃ.</paragraph>
<paragraph line="275" number="57"><bold>Manussatta</bold>nti manussajātitā. <bold>Liṅgasampattī</bold>ti purisabhāvo. <bold>Hetū</bold>ti manovacīpaṇidhānasiddhiyā saddhiṃ pubbahetusampadā. <bold>Satthāradassana</bold>nti satthu sammukhībhāvo. <bold>Guṇasampattī</bold>ti abhiññāsamāpattilābho. <bold>Adhikāro</bold>ti attano sarīranirapekkhaṃ satthu upakārakaraṇaṃ. <bold>Chandatā</bold>ti buddhabhāvāya daḷhacchandatā anivattidhammatā.</paragraph>
<paragraph line="276"><bold>Na uppajjantīti pana atthī</bold>ti ‘‘na me ācariyo atthi, sadiso me na vijjatī’’tiādi (ma. ni. 1.285; 2.341; kathā. 405; mahāva. 11; mi. pa. 4.5.11) imissā lokadhātuyā ṭhatvā vadantena bhagavatā ‘‘kiṃ panāvuso sāriputta, atthetarahi añño samaṇo vā brāhmaṇo vā bhagavato samasamo sambodhiyanti evaṃ puṭṭho ahaṃ, bhante, ‘no’ti vadeyya’’nti (dī. ni. 3.161) vatvā tassa kāraṇaṃ dassetuṃ ‘‘aṭṭhānametaṃ anavakāso, yaṃ ekissā lokadhātuyā dve arahanto sammāsambuddhā’’ti (dī. ni. 3.161; a. ni. 1.277) imaṃ suttaṃ dassentena dhammasenāpatināva buddhakhettabhūtaṃ imaṃ lokadhātuṃ ṭhapetvā aññattha anuppatti vuttā hotīti adhippāyo.</paragraph>
<paragraph line="277"><bold>Khettapariggaho kato nāma hoti</bold>‘‘idaṃ buddhakhettaṃ nāmā’’ti.</paragraph>
<paragraph line="278"><bold>Evaṃ ṭhānāṭṭhānabhāvaṃ gatā</bold>ti vuttappakārena ṭhānabhūtā, vuttanayena vā aññepi yathārahaṃ ṭhānāṭṭhānabhāvena pavattā. <bold>Sattapaññattiyā upādānabhūtā</bold>ti indriyabaddhe khandhe sandhāya vadati.</paragraph>
<paragraph line="279" number="58"><bold>Phalassa</bold><pageBreak edition="M" number="0.0094" /><bold>paccakkhakāritā</bold>ti ‘‘imassa kammassa idaṃ phala’’nti taṃtaṃkammaphalāvabodho. <bold>Appadānābhāvo</bold>ti paccayasamavāye kammassa ekantato phaluppādanaṃ. Tenāha <bold>‘‘katūpacitāna’’</bold>nti.</paragraph>
<paragraph line="280" number="59"><bold>Ajjhositavatthunā</bold>ti taṇhābhinivesavasena abhiniviṭṭhavatthunā. <bold>Rūpabhavaarūpabhavādinā</bold>ti bhavataṇhā viya sayaṃ dasseti.</paragraph>
<paragraph line="281"><bold>Khandhattayavasenā</bold>ti <pageBreak edition="V" number="0.0089" />sīlādikkhandhattayavasena. <bold>Paṭipadāvibhāgenā</bold>ti ‘‘sabbatthagāminī’’ti ādipaṭipadāya bhedena.</paragraph>
<paragraph line="282"><bold>Tatthatatthagāminī</bold>ti nirayādinibbānanti dvīsu gandhabbaṭṭhānesu tattha tattheva gamanasīlā. <bold>Sabbatthagāminī</bold>ti yathāvuttesu sabbaṭṭhānesu ca gamanasīlā.</paragraph>
<paragraph line="283">Sañjīvo kāḷasuttaṃ saṅghāto roruvo mahāroruvo tāpano mahātāpano avīcīti ete <bold>aṭṭha mahānirayā</bold>. Ekekassa cattāri cattāri dvārāni, ekekasmiṃ dvāre cattāro cattāro gūthanirayādayoti evaṃ <bold>soḷasa ussadaniraye</bold>vaṇṇenti.</paragraph>
<paragraph line="284">Sakkasuyāmādiko <bold>jeṭṭhakadevarājā</bold>. Pajāpativaruṇaīsānādayo viya dutiyādiṭṭhānantarakārako <bold>paricārako</bold>.</paragraph>
<paragraph line="285"><bold>Kilesakāmapakkhe</bold>ti ‘‘saṅkappo kāmo, rāgo kāmo, saṅkapparāgo kāmoti (mahāni. 1) ettha vuttasaṅkappavasena vuttaṃ. Sopi hi vibādhati, upatāpeti cāti kilesattasambhavato kilesakāmo vutto, na kilesavatthubhāvato. <bold>Kāmapaṭisaṃyutto</bold>ti kāmarāgasaṅkhātena kāmena sampayutto, kāmapaṭibaddho vā. Aññesu ca kāmapaṭisaṃyuttesu dhammesu vijjamānesu vitakke eva kāmasaddo dhātusaddo niruḷhoti veditabbo vitakkassa kāmasaṅkappavuttiyā sātisayattā. Esa nayo byāpādadhātuādīsu. Parassa, attano ca dukkhāpanaṃ <bold>vihiṃsā</bold>. Taṃ tu micchāhi vihiṃsā.</paragraph>
<paragraph line="286">Bījādidhātunānattavasena khandhādinānattaṃ veditabbaṃ. <bold>Khandho</bold>ti dvidhābhūtaggo.</paragraph>
<paragraph line="287" number="60"><bold>Ajjhāsayadhātū</bold>ti <pageBreak edition="M" number="0.0095" />ajjhāsayasabhāvo. Yathā gūthādīnaṃ sabhāvo eso yaṃ gūthādīheva saṃsandati, evaṃ puggalānaṃ ajjhāsayassevesa sabhāvo, yaṃ dussīlādayo dussīlādikeheva saṃsandanti.</paragraph>
<paragraph line="288">Saddhāmūlakattā kusalakiriyāya vuttaṃ <bold>‘‘yaṃ saddhāvasenā’’</bold>tiādi. Tathā hi vuttaṃ ‘‘saddhā bīja’’nti (su. ni. 77). Yaṃ lobhavasena, saddhāvasena ca dosavasena, saddhāvasena ca mohavasena <pageBreak edition="V" number="0.0090" />, saddhāvasena cāti yojetabbaṃ. <bold>Vīriyavasenā</bold>ti sammappadhānavīriyavasena. <bold>Paññāvasenā</bold>ti maggasammādiṭṭhivasena.</paragraph>
<paragraph line="289">Akusalassa kammassa katokāsatāya pāḷiyaṃ vuttattā <bold>‘‘vipākāvaraṇena nivuta’’</bold>nti vuttaṃ. Taṃ pana nidassanamattaṃ daṭṭhabbaṃ kammāvaraṇādīhipi nivutatāya icchitattā. Tathā hi yathā devadattaṃ kokālikaṃ sunakkhattaṃ licchaviputtanti udāhaṭaṃ, yadipi bhagavā paṭivedhassa aṭṭhānataṃ disvā nibbedhabhāgiyadesanaṃ na deseti, vāsanābhāgiyaṃ pana tathārūpassa deseti evāti dassento <bold>‘‘saccappaṭivedha’’</bold>ntiādimāha. <bold>Ajātasattuādīna</bold>nti <bold>ādi</bold>saddena saccakādīnaṃ saṅgaho daṭṭhabbo. Tassāpi bhagavā anāgate vāsanatthāya dhammaṃ desesi. Satthā hi ‘‘anāgate tambapaṇṇidīpe sāsanaṃ patiṭṭhahissatī’’ti tatthāyaṃ kulaghare nibbatto pabbajitvā <bold>kāḷabuddharakkhitatthero</bold>nāma pabhinnapaṭisambhido mahākhīṇāsavo bhavissatīti idaṃ disvā dhammaṃ desesi, so ca tathā ahosīti.</paragraph>
<paragraph line="290"><bold>Asampuṇṇe</bold>ti ekantato vipākadānasamatthatāvasena pāripūriṃ anupagate. Diṭṭhupanissayadiṭṭhisahagatassa kammaṃ sandhāya <bold>‘‘kamme asampuṇṇe’’</bold>ti vuttaṃ. Tenāha <bold>‘‘kilesantarāya missakaṃ kammantarāyaṃ dassetvā’’</bold>ti.</paragraph>
<paragraph line="291" number="61">Diṭṭhi panettha padhānabhāvena pāḷiyaṃ gahitā sīlabbataparāmāsassa adhippetattā. Tathā hi vuttaṃ <bold>‘‘yathā puṇṇañca govatikaṃ, acelañca kukkuravatika’’</bold>nti. Asampuṇṇattā eva hi tassa micchādiṭṭhikammasamādānassa tesaṃ bhagavā ‘‘cattārimāni, puṇṇa, kammānī’’tiādinā (ma. ni. 2.81) dhammaṃ desesi. Tāya ca desanāya te taṃ diṭṭhiṃ paṭinissajjitvā sammatte patiṭṭhahiṃsu.</paragraph>
<paragraph line="292" number="62">Paguṇatāya <pageBreak edition="M" number="0.0096" />vodānaṃ <bold>paguṇavodānaṃ</bold>. Tadeva paṭhamajjhānādīhi vuṭṭhahitvā dutiyajjhānādiadhigamassa paccayattā vuṭṭhānaṃ nāma hotīti āha <bold>‘‘vuṭṭhānaṃ paguṇavodāna’’</bold>nti. <bold>Bhavaṅgavuṭṭhānaṃ</bold>bhavaṅguppatti. Bhavaṅgacitte hi uppanne taṃsamaṅgisamāpattito vuṭṭhito nāma hoti. Saññāvedayitaapagamo eva <bold>apagamavimokkho</bold>.</paragraph>
<paragraph line="293"><bold>Idaṃ vuṭṭhāna</bold>nti idaṃ yathāvuttaṃ kosallaṃ vuṭṭhānahetubhāvato vuṭṭhānaṃ. Tathā hi vuttaṃ ‘‘vodānampi tamhā tamhā samādhimhā vuṭṭhāna’’nti (vibha. 828). Imāya pana vuṭṭhānapāḷiyā asaṅgahitattā <pageBreak edition="V" number="0.0091" />‘‘nirodhasamāpattiyā vuṭṭhānaṃ pāḷimuttakavuṭṭhānaṃ nāmā’’ti <bold>sammohavinodaniyaṃ</bold>(vibha. aṭṭha. 828) vuttaṃ. Ye pana ‘‘nirodhato phalasamāpattiyā vuṭṭhāna’’nti pāḷiyaṃ natthīti vadeyyuṃ, te ‘‘nirodhā vuṭṭhahantassa nevasaññānāsaññāyatanaṃ phalasamāpattiyā anantarapaccayena paccayo’’ti (paṭṭhā. 1.1.417) imāya pāḷiyā paṭisedhetabbā.</paragraph>
<paragraph line="294" number="63"><bold>Ayaṃ cassa āsayo</bold>ti ettha āsayajānanādinā yehi indriyehi yehi paroparehi sattā kalyāṇapāpāsayādikā honti, tesaṃ pajānanaṃ vibhāvetīti veditabbaṃ. Evañca katvā indriyaparopariyattaāsayānusayañāṇānaṃ visuṃ asādhāraṇatā, indriyaparopariyattanānādhimuttikatāñāṇānaṃ visuṃ balatā ca siddhā hoti.</paragraph>
<paragraph line="295"><bold>Thāmagato</bold>ti ettha thāmagamanaṃ nāma aññesaṃ asādhāraṇo kāmarāgādīnaṃ eva āveṇiko sabhāvo veditabbo, yato ‘‘thāmagato anusayaṃ pajahatī’’ti (paṭi. ma. 3.21) vuttaṃ.</paragraph>
<paragraph line="296"><bold>Āvajjanamatteneva sarati</bold>ākaṅkhāyattavuttikattā. Vuttañhi ‘‘ākaṅkhapaṭibaddhaṃ buddhassa bhagavato ñāṇaṃ, manasikārapaṭibaddhaṃ buddhassa bhagavato ñāṇa’’ntiādi (mahāni. 156; cūḷani. mogharājamāṇavapucchāniddesa 85; paṭi. ma. 3.5). Sabbaññutaññāṇaṃ viya hi sabbaṃ bhagavato ñāṇaṃ parikammanirapekkhanti.</paragraph>
<paragraph line="297" number="64"><bold>Upakkilesavimuttattā</bold>ti ettha cittādi eva upakkilesā, nibbattakassa vā kammassa pāribandhakilesā. Kasiṇakammaparikammajhānanibbattanakasiṇabhāvo cuddasavidhena cittaparidamanaṃ abhiññābhinīhāroti sabbatthāpi <pageBreak edition="M" number="0.0097" />vīriyabalassa bahūpakārattā vuttaṃ <bold>‘‘vīriyabhāvanābalanibbatta’’</bold>nti. <bold>Dibbasadisattā</bold>ti dibbe bhavanti <bold>dibbaṃ,</bold>yathāvuttaṃ pasādacakkhu, dibbaṃ viyāti <bold>dibbaṃ,</bold>aggataṃ abhiññāṇaṃ. <bold>Dibbavihāro</bold>cattāri rūpāvacarajjhānāni. Tesaṃ vasena nibbattitvā paṭiladdhabbattā <bold>dibbaṃ,</bold>tena dibbahetukattā dibbanti vuttanti dasseti. <bold>Dibbavihārasannissitattā</bold>ti rūpāvacaracatutthajjhānena nissayapaccayena nibbattattā, tena dibbanissitaṃ dibbanti dasseti. Divusaddaṃ akkharacintakā kīḷādīsu paṭhantīti vuttaṃ <bold>‘‘taṃ sabbaṃ saddasatthānusārena veditabba’’</bold>nti. Purimā hi tayo atthā kīḷatthassa vasena, itare jutigatiatthavaseneva dassitāti.</paragraph>
<paragraph line="298"><bold>Manussūpacāra</bold>nti manussagocaraṃ. <bold>Daṭṭhuṃ na sakkā</bold>ittarakhaṇattā khaṇapaccuppannassa. <bold>‘‘Āsannacutikā’’</bold>tiādinā <pageBreak edition="V" number="0.0092" />santatipaccuppannavasena ‘‘cavamāne upapajjamāne’’ti vuttanti dasseti. <bold>‘‘Mohanissandayuttattā’’</bold>tiādinā sattānaṃ hīnapaṇītattādibhāvassa mohādikammanidānahetukataṃ, nissandaphalatañca dasseti. Dibbacakkhussa pādakaṃ etesanti <bold>dibbacakkhupādakāni</bold>. Tena vuttaṃ <bold>‘‘dibbacakkhunā saheva ijjhantī’’</bold>ti. Tāni hissa paribhaṇḍañāṇāni.</paragraph>
<paragraph line="299">Samādīyantīti <bold>samādānāni,</bold>kammāni samādānāni etesanti <bold>kammasamādānā</bold>. Samādātabbanānāvidhakammāti attho purime atthe, dutiye pana kammāni samādāpentīti <bold>kammasamādānā,</bold>micchādiṭṭhiyā kammasamādānā <bold>micchādiṭṭhikammasamādānā,</bold>hetuatthe cetaṃ karaṇavacanaṃ.</paragraph>
<paragraph line="300"><bold>Taṃ vāca</bold>nti taṃ ariyānaṃ upavadanavācaṃ. <bold>Taṃ citta</bold>nti samuṭṭhāpakacittaṃ. <bold>Taṃ diṭṭhi</bold>nti yena micchāgāhena ariye anuddhaṃseti, micchābhinivesaṃ. Ayampettha attho – yathā nāma hetusampannassa bhikkhuno visuddhaṃ sīlaṃ, samādhiñca sampādetvā ṭhitassa dandho satuppādo khippābhiññāya diṭṭheva dhamme aññā, sati vā upādisese anāgāmitā. Evamevaṃ yo ariyūpavādī yathāvuttacittadiṭṭhīhi apakkamitvā appatirūpaṃ sabhāvaṃ ‘‘mayā, bhante, tumhākaṃ upari vutta’nti accayadesanāya te na khamāpeti, so kāyassa bhedā niraye evāti. Tesu pasannacittassa khamāpanañhettha tesaṃ vācādīnaṃ pahānaṃ paṭinissaggova. Ito <bold>sāvajjataraṃ nāma aññaṃ natthi</bold>sabbānatthavidhānato, sabbahitasukhaparidhaṃsanato ca.</paragraph>
<paragraph line="301"><bold>Kāyassa</bold><pageBreak edition="M" number="0.0098" /><bold>bhedā</bold>ti idha <bold>kāya</bold>saddo attabhāvapariyāyoti āha <bold>‘‘upādinnakkhandhapariccāgā’’</bold>ti. <bold>Tadanantara</bold>nti tassa maraṇasaṅkhātassa khandhapariccāgassa anantaraṃ. Abhinibbattakkhandhattho <bold>para</bold>saddo, anorimabhūtavatthuvisayo vā siyā, avadhivisesanamattaṃ vā. Tesu purimaṃ sandhāyāha <bold>‘‘abhinibbattakkhandhaggahaṇe’’</bold>ti, pacchimassa pana vasena <bold>‘‘cutito uddha’’</bold>nti.</paragraph>
<paragraph line="302"><bold>Vuttavipariyāyenā</bold>ti ‘‘suṭṭhu caritaṃ, sobhanaṃ vā carita’’ntiādinā. <bold>Hanana</bold>nti ghātanaṃ.</paragraph>
<paragraph line="303"><bold>Kāraṇākāraṇa</bold>nti ṭhānāṭṭhānaṃ. Cetanācetanāsampayuttadhamme nirayādinibbānagāmipaṭipadābhūte kammanti gahetvā āha <bold>‘‘kammaparicchedamevā’’</bold>ti. <bold>Kammavipākantaraṃ</bold>kammavipākaviseso kammavipākassa vibhāgo. <bold>Appetuṃ na sakkoti</bold>aṭṭhamanavamabalāni viya, taṃsadisaṃ iddhividhañāṇaṃ viya vikubbituṃ, etenassa balasadisatañca nivāreti. Jhānādiñāṇaṃ viya vā appetuṃ <pageBreak edition="V" number="0.0093" />, vikubbituñca. Yadipi hi jhānādipaccavekkhaṇāñāṇaṃ idha chaṭṭhaṃ balanti tassa savitakkasavicāratā vuttā, tathāpi jhānādīhi vinā paccavekkhaṇā natthīti jhānādisahagataṃ ñāṇaṃ tadantogadhaṃ katvā evaṃ vuttaṃ. Atha vā sabbaññutaññāṇaṃ jhānādikiccaṃ viya na sabbaṃ balakiccaṃ kātuṃ sakkotīti dassetuṃ <bold>‘‘jhānaṃ hutvā appetuṃ, iddhi hutvā vikubbituñca na sakkotī’’</bold>ti (vibha. mūlaṭī. 831) vuttaṃ, na pana kassaci balassa jhānaiddhibhāvoti daṭṭhabbaṃ.</paragraph>
<centered line="304">Vicayahārasampātavaṇṇanā niṭṭhitā.</centered>
<subhead line="305">3. Yuttihārasampātavaṇṇanā</subhead>
<paragraph line="306" number="65">Paṭipakkhapaṭibāḷhā kusalā dhammā uppajjitumeva na sakkonti, uppannāpi sammadeva attano kiccaṃ kātuṃ asamatthatāya anuppannasadisāti paṭipakkhanivāraṇena kusalānaṃ dhammānaṃ kiccakaraṇabhāvaṃ dassetuṃ <bold>‘‘manacchaṭṭhāni…pe… bhavissatī’’</bold>ti vuttaṃ. <bold>Viharantassā</bold>ti viharaṇahetu. <bold>Viharanto</bold>ti etthāpi eseva nayo, tena rakkhitacittatā vuttanayena ekantato sammāsaṅkappagocaratāya ca saṃvattatīti dasseti. <bold>Vuttanayenā</bold>ti <pageBreak edition="M" number="0.0099" />micchāsaṅkappānaṃ avasaraṃ adatvā visodhitanekkhammādivitakkatāya. <bold>Aviparītamevā</bold>ti kāyādiasubhādito ādānaṃ. <bold>Vinipātabhaya</bold>nti duggatibhayaṃ. <bold>Sabbopi cāyamattho</bold>ti ‘‘sammāsaṅkappagocaro sammādiṭṭhi bhavissatī’’tiādīsu attho yuttiyā yutto eva anarūpakāraṇabhāvato.</paragraph>
<centered line="307">Yuttihārasampātavaṇṇanā niṭṭhitā.</centered>
<subhead line="308">4. Padaṭṭhānahārasampātādivaṇṇanā</subhead>
<paragraph line="309" number="66">Yasmā vā saṃkilesato rakkhitacittassa tīṇi sucaritāni pāripūriṃ gacchanti, tasmā <bold>rakkhitacittassā</bold>ti ettha yāyaṃ rakkhitacittatā, sā kāyasucaritādīnaṃ tiṇṇaṃ sucaritānaṃ padaṭṭhānanti evamettha attho veditabbo. <bold>Attādhīna</bold>nti attaparādhīnaṃ.</paragraph>
<paragraph line="310"><bold>Tato evā</bold>ti kāraṇaggahaṇena phalassa gahitattā eva.</paragraph>
<paragraph line="311" number="68"><bold>Tattha</bold><pageBreak edition="V" number="0.0094" /><bold>itisaddo</bold>ti ‘‘paripālīyatī’’ti itisaddo.</paragraph>
<paragraph line="312" number="73-4">Pāḷiyaṃ <bold>pañcindriyāni tīhi khandhehi saṅgahitānī</bold>ti ettha saddhāvīriyasatindriyehi pātimokkhādi tividhaṃ sīlaṃ gahitaṃ sodhetabbattā. Tesanti tehi sīlakkhandho saṅgahito. Samādhipaññindriyehi samādhipaññākkhandhā gahitāti pākaṭoyamattho, tathā sesampīti āha <bold>‘‘ito paresu…pe… vuttanayamevā’’</bold>ti.</paragraph>
<paragraph line="313" number="76"><bold>Hetuhetusamuppannapaccayapaccayuppannasaṅkhātassā</bold>ti ettha hetupaccayavibhāgo heṭṭhā vuttoyeva.</paragraph>
<centered line="314">Padaṭṭhānahārasampātādivaṇṇanā niṭṭhitā.</centered>
<subhead line="315">Missakahārasampātavaṇṇanā</subhead>
<paragraph line="316">Idāni yasmā suttesu hārānaṃ yojanānayadassanattā hārasampātadesanā hāravibhaṅgadesanā viya na hārasarūpamattadassanattā, tasmā <bold>peṭakopadese</bold><pageBreak edition="M" number="0.0100" />āgatanayānusārena aparehi vipariyāyehi hārasampātayojanāvidhiṃ dassento <bold>‘‘apicā’’</bold>tiādimāha. Tattha vijjāvijjāya kusalākusalacittappavattiyā alobhādosalobhadosāpi paramparabhāvena pavattanti nidānabhāvatoti dassento <bold>‘‘cha dhammā…pe… mūlānī’’</bold>ti āha. Yathā ca nidānabhāvena pubbaṅgamatā, evaṃ attano vasevattanenāpi pubbaṅgamatā labbhatevāti vuttaṃ <bold>‘‘sādhipatikānaṃ adhipati, sabbacittuppādānaṃ indriyānī’’</bold>ti. <bold>Alobhassā</bold>ti alobhayuttassa cittuppādassa. <bold>Nekkhammacchandenā</bold>ti kusalacchandena. Nekkhammasaddo pabbajjādīsu niruḷho. Vuttañhi –</paragraph>
<gatha1 line="317">‘‘Pabbajjā paṭhamaṃ jhānaṃ, nibbānañca vipassanā;</gatha1>
<gathalast line="318">Sabbepi kusalā dhammā, ‘nekkhamma’nti pavuccare’’ti. (itivu. aṭṭha. 109; dī. ni. ṭī. 2.359; a. ni. ṭī. 2.2.66) –</gathalast>
<paragraph line="319">Tesu <pageBreak edition="V" number="0.0095" />idha kusalā dhammā adhippetā. Tena vuttaṃ ‘‘kusalacchandenā’’ti. Nekkhammacchandena upanissayabhūtena, na adhipatibhūtena. Idaṃ vuttaṃ hoti – alobhappadhāno ce cittuppādo hoti, nekkhammacchandena upanissayabhūtena mano tassa pubbaṅgamo hoti. Sesapadadvayepi eseva nayo.</paragraph>
<paragraph line="320">Yadaggena tesaṃ dhammānaṃ mano pubbaṅgamaṃ, tadaggena tesaṃ jeṭṭhaṃ, padhānañcāti vuttaṃ <bold>‘‘manoseṭṭhāti mano tesaṃ dhammāna’’</bold>ntiādi. Manomayatā manena katādibhāvo, so ca manassa tesaṃ sahajātādinā paccayabhāvo evāti vuttaṃ<bold>‘‘manomayāti…pe… paccayo’’</bold>ti. <bold>Te panā</bold>ti ettha <bold>pana</bold>-saddo visesatthadīpako, tenetaṃ dasseti – yadipi tesaṃ dhammānaṃ chandādayopi paccayā eva, indriyādipaccayena pana savisesaṃ paccayabhūtassa manasseva vaseneva vuttaṃ ‘‘manomayā’’ti. Tattha <bold>chandasamudānītā</bold>ti yathāvuttanekkhammādichandena sammā uddhamuddhaṃ nītā, tato samudāgatāti attho. Tato eva nekkhammavitakkādito samuppannattā <bold>anāvilasaṅkappasamuṭṭhānā</bold>. Tajjāmanoviññāṇadhātusamphassena sahādhiṭṭhānato <bold>phassasamodhānā</bold>. ‘‘Phuṭṭho, bhikkhave, vedeti, phuṭṭho sañjānāti, phuṭṭho cetetī’’ti (saṃ. ni. 4.93) hi vuttaṃ. <bold>Idaṃ manokamma</bold>nti kāyaṅgavācaṅgacopanaṃ akatvā saddhāsamannāgatena pasannena manasā pavattaṃ idaṃ kusalaṃ manokammaṃ. Taṃ pana <pageBreak edition="M" number="0.0101" />anabhijjhāsahagataṃ, abyāpādasahagataṃ, sammādiṭṭhisahagatanti tividhaṃ hoti.</paragraph>
<paragraph line="321"><bold>Bhāsatī</bold>ti avisaṃvādanādinā vācaṅgacopanāvasena pavattentiyā vacīviññattiyā sādhetabbaṃ sādhetīti attho, tena kāyadvārato pavattakusalavacīkammampi saṅgahitaṃ hoti. Tathā hi vakkhati ‘‘vacīviññattivipphārato, tathā sādiyanato ca bhāsatī’’ti. Sabbampi vacīkammaṃ saccādivasena catubbidhaṃ. <bold>Karotī</bold>ti attano, paresañca hitāhitāni kāraṇākāraṇehi kāyaṅgacopanāvasena pavattentiyā kāyaviññattiyā sādhetabbaṃ sādhetīti attho, tena vacīdvārato pavattakusalakāyakammampi saṅgahitaṃ hoti. Tathā ca vakkhati ‘‘kāyaviññattivipphārato, tathā sādiyanato ca karotī’’ti (netti. aṭṭha. 76 missakahārasampātavaṇṇanā). Kammapathavasena gayhamāne pāṇātipātādivasena taṃ tividhaṃ hoti. Tenāha <bold>‘‘iti dasakusalakammapathādassitā’’</bold>ti. Dasapuññakiriyavatthuvasenāpi gāthāya attho yujjati. Tathā hi vakkhati ‘‘so pasannacitto’’tiādi. Bhāsati vā karoti vā kevalaṃ manasā pavattatīti aniyamattho <bold>vā</bold>-saddo. Tathā ceva saṃvaṇṇitaṃ.</paragraph>
<paragraph line="322"><bold>Dasavidhassa kusalakammassā</bold>ti dasavidhassa kusalakammapathakammassa, vakkhamānanayena vā dasapuññakiriyavatthusaṅkhātassa <pageBreak edition="V" number="0.0096" />kusalakammassa. Nanu tattha dānādimayaṃ tividhameva puññakiriyavatthu vuttanti? Saccaṃ, taṃ pana itaresaṃ tadantogadhattā.</paragraph>
<paragraph line="323">‘‘Sukhamanvetī’’ti saṅkhepena vuttaṃ sukhānugamaṃ vitthārena dassento <bold>‘‘idhassu puriso’’</bold>tiādimāha. Tattha <bold>evaṃ santa</bold>nti evaṃ bhūtaṃ, appahīnānusayo hutvā sukhavedanīyaphassasambhūtanti attho.</paragraph>
<paragraph line="324">Tattha <bold>‘‘yaṃ mano’’</bold>tiādinā gāthātthavasena catusaccaṃ niddhāreti. Ādito vavatthāpitesu khandhādīsu khandhamukhena saccānaṃ kathitattā sattānaṃ bhinnarucibhāvato nānānayehi vipassanābhūmikosallatthaṃ, pubbāparasambandhadassanatthañca evaṃ vuttaṃ <bold>‘‘evaṃ…pe… niddhāretabbānī’’</bold>ti. Saccamukhena assādādike niddhāretvā desanāhārasampātaṃ yojetuṃ <bold>‘‘tattha samudayenā’’</bold>tiādimāha, taṃ vuttanayameva. Yañhettha aññampi atthato na vibhattaṃ, taṃ heṭṭhā vuttanayattā, uttānatthattā cāti veditabbaṃ.</paragraph>
<paragraph line="325"><bold>Mananalakkhaṇe</bold>ti <pageBreak edition="M" number="0.0102" />mananalakkhaṇahetu. <bold>‘‘Mananalakkhaṇenā’’</bold>ti vā pāṭho. <bold>Īhābhāvato</bold>byāpārābhāvato. Yena pasādena samannāgatattā mano ‘‘pasanno’’ti vutto, tassa pasādassa kiccaṃ mane āropetvā āha <bold>‘‘akālusiyato, ārammaṇassa okappanato ca pasannenā’’</bold>ti. <bold>Tathā sādiyanato</bold>ti vācāya vattabbaṃ avatvāva phassasādiyanato anujānato. Dutiye <bold>tathā sādiyanato</bold>ti kāyena kātabbaṃ yathā kataṃ hoti, tathā vācāya saṃvidhānato. <bold>Tathā pasutattā</bold>ti yathā sukhamanveti, tathā upacitattā evāti attho. <bold>Tato</bold>ti tato kāraṇā, manasā pasannena, bhāsanena, karaṇena ca hetunāti vuttaṃ hoti. <bold>Anaññatthā</bold>ti etasmiṃ pana atthe. <bold>Tato</bold>ti tato eva. Yo hi pasannamano tena yaṃ bhāsanaṃ, karaṇañca, tato eva naṃ sukhamanvetīti vuttaṃ hoti. <bold>Sātabhāvato</bold>ti sātavedanābhāvato. <bold>Iṭṭhabhāvato</bold>ti manāpabhāvato. Kammato vipākuppattiphaladānasamatthabhāvena kammassa nibbattattā vipākasseva anibbattattāti āha <bold>‘‘katū…pe… anvetīti vutta’’</bold>nti <bold>kāraṇāyatta vuttito</bold>ti katabhāvahetukattā kammassāti adhippāyo. <bold>Asaṅkantito</bold>ti yasmiṃ santāne kammaṃ nibbattaṃ, tadaññasantānā saṅkamanato.</paragraph>
<paragraph line="326"><bold>Ādhipaccayogato</bold>ti sahajātādhipativasena ādhipaccayuttattā. Sahajātadhammānañhi taṃsampayuttassa manassa vasena pubbaṅgamatā idhādhippetā. <bold>Tato evā</bold>ti ādhipaccayogato eva. <bold>Manassā</bold>ti upayogatthe sāmivacanaṃ. Tesaṃ dhammānanti sambandho. <bold>Kusalabhāvo yujjati</bold>pasādassa yonisomanasikārahetukattā <pageBreak edition="V" number="0.0097" />. Nanu vibhajjabyākaraṇesu tesaṃ sāvakānaṃ saddhā uppajjatīti? Nāyaṃ saddhā, tadākārā pana akusalā dhammā tathā vuccantīti veditabbaṃ. Tathā hi vakkhati ‘‘nāyaṃ pasādo’’tiādi (netti. aṭṭha. 76 missakahārasampātavaṇṇanā). <bold>Sukhaṃ anvetīti yujjati</bold>kammassa phaladāne samatthabhāvato. Yathā hi kataṃ kammaṃ phaladānasamatthaṃ hoti, tathā kataṃ upacitanti vuccatīti.</paragraph>
<paragraph line="327">Manopavicārā idha nekkhammasitā somanassūpavicārā, upekkhūpavicārā ca veditabbā kusalādhikārattā. Te pana yasmā cittaṃ nissāyeva pavattanti, nānissāya, tasmā vuttaṃ <bold>‘‘mano manopavicārānaṃ padaṭṭhāna’’</bold>nti. <bold>Kusalapakkhassa padaṭṭhāna</bold>nti ettha kusalo tāva phasso kusalassa vedanākkhandhassa <pageBreak edition="M" number="0.0103" />saññākkhandhassa saṅkhārakkhandhassa sahajātādinā paccayo hoti. ‘‘Phuṭṭho, bhikkhave, vedeti, phuṭṭho sañjānāti, phuṭṭho cetetī’’ti (saṃ. ni. 4.93) vuttaṃ. Evaṃ vedanādīnampi veditabbaṃ. Saddhādīnampi paccayabhāve vattabbameva natthi. <bold>Sabbassā</bold>ti catubhūmakassa. Kāmāvacarā hi kusalā dhammā yathārahaṃ catubhūmakassāpi kusalassa paccayā honti, evaṃ itarabhūmakāpi.</paragraph>
<paragraph line="328">‘‘Pasannena manasā bhāsatī’’ti vuttattā visesato sammāvācāpaccayaṃ bhāsanaṃ idhādhippetanti vuttaṃ <bold>‘‘bhāsatīti sammāvācā’’</bold>ti. Tatthāyamadhippāyo ‘‘bhāsatīti yamidaṃ padaṃ, iminā sammāvācā gahitā hotī’’ti. <bold>Karotīti sammākammanto</bold>ti etthāpi eseva nayo. Suparisuddhe kāyavacīkamme ṭhitassa ājīvapārisuddhi, na itarassāti vuttaṃ <bold>‘‘te sammāājīvassa padaṭṭhāna’’</bold>nti. Tattha <bold>te</bold>ti sammāvācākammantā. Yasmā pana ājīvaṭṭhamake sīle patiṭṭhitassa uppannānuppannānaṃ akusaladhammānaṃ pahānānuppādanāni, anuppannuppannānaṃ kusaladhammānaṃ uppādanapāripūriyā ca sambhavanti, tathā sammāvāyāme ṭhitasseva kāyādīsu subhasaññādividdhaṃsinī sammāsati sambhavati, tasmā vuttaṃ <bold>‘‘sammāājīvo…pe…padaṭṭhāna’’</bold>nti. Jeṭṭhakasīlaṃ pātimokkhasaṃvaro, saddhāsādhano ca soti āha <bold>‘‘taṃ sīlassa padaṭṭhāna’’</bold>nti.</paragraph>
<paragraph line="329"><bold>Tesa</bold>nti kāyavacīkammānaṃ. <bold>Kammapaccayatāyā</bold>ti kusalakammahetukatāya.</paragraph>
<paragraph line="330"><bold>Padattho ca vuttanayenā</bold>ti ‘‘mananato ārammaṇavijānanato’’tiādinā.</paragraph>
<paragraph line="331"><bold>Ayaṃ</bold><pageBreak edition="V" number="0.0098" /><bold>āvaṭṭo</bold>ti ayaṃ sabhāgavisabhāgadhammāvaṭṭanavasena āvaṭṭo. Ettha hi kusalamūlasammattamaggādiniddhāraṇā sabhāgadhammāvaṭṭanā. Avijjābhavataṇhānaṃ niddhāraṇā visabhāgadhammāvaṭṭanā.</paragraph>
<paragraph line="332">Vibhattihāre padaṭṭhānabhūmivibhāgā vuttanayā, suviññeyyā cāti dhammavibhāgameva dassento <bold>‘‘nayida’’</bold>ntiādimāha. Tattha <bold>‘‘nayidaṃ yathārutavasena gahetabba’’</bold>nti suttassa neyyatthataṃ vatvā <bold>‘‘yohī’’</bold>tiādinā taṃ vivarati. ‘‘Dukkhameva anvetī’’ti kasmā vuttaṃ, nanu yattha katthaci hitesitā kusalamevāti? Nayidamīdisaṃ sandhāya vuttaṃ, adhammaṃ pana dhammoti, dhammañca pana <pageBreak edition="M" number="0.0104" />adhammoti dīpanena lokassa sabbānatthabījabhūtesu sakalahitasukhupāyapaṭikkhepakesu titthakaresu asantaguṇasambhāvanavasena pavattamicchādhimokkhaṃ sandhāya vuttaṃ. Yo hi loke appamattakampi puññaṃ kātukāmaṃ pāpikaṃ diṭṭhiṃ nissāya paṭibāhati, sopi gārayho, kimaṅgaṃ pana ariyavinaye sammāpaṭipattiṃ paṭibāhantesūti dukkhaphalāva tattha sambhāvanāpasaṃsā payirupāsanā. Tathā hi vuttaṃ – ‘‘na kho ahaṃ, moghapurisa, arahattassa maccharāyāmi, apica tuyhevetaṃ pāpakaṃ diṭṭhigataṃ…pe… dīgharattaṃ ahitāya dukkhāya saṃvattatī’’ti (dī. ni. 3.7), ‘‘yo nindiyaṃ pasaṃsati (su. ni. 663; saṃ. ni. 1.180, 181; a. ni. 4.3; netti. 92), sabbassāpi anatthassa mūlaṃ bālūpasevanā’’ti ca.</paragraph>
<paragraph line="333"><bold>Idañhi sutta</bold>nti ‘‘manopubbaṅgamā…pe…pada’’nti (dha. pa. 1, 2) paṭhamaṃ gāthaṃ sandhāya vadati. <bold>Etassā</bold>ti saṃvaṇṇiyamānasuttassa.</paragraph>
<paragraph line="334"><bold>Kiccapaññattī</bold>ti adhipatipaccayasaṅkhātassa kiccassa paññāpanaṃ. <bold>Padhānapaññattī</bold>ti padhānabhāvassa paññāpanā. <bold>Sahajātapaññattī</bold>ti tesaṃ dhammānaṃ manasā sahabhāvapaññāpanā.</paragraph>
<paragraph line="335"><bold>Mahābhūtātī</bold>ti <bold>iti</bold>saddo ādiattho, tena mahābhūtāvinābhāvī sabbo rūpadhammo saṅgayhati.</paragraph>
<paragraph line="336">‘‘Manopubbaṅgamā’’ti samāsapade ‘‘mano’’ti padaṃ tadavayavamattanti āha <bold>‘‘neva padasuddhī’’</bold>ti. Tenevāha <bold>‘‘manopubbaṅgamāti padasuddhī’’</bold>ti. <bold>‘‘Chāyāva anapāyinī’’</bold>ti idaṃ sukhānugamassa udāharaṇamattaṃ, na yathādhippetatthaparisamāpanaṃ. <bold>‘‘Sukhamanvetī’’</bold>ti pana yathādhippetatthaparisamāpananti vuttaṃ <bold>‘‘padasuddhi ceva ārambhasuddhi cā’’</bold>ti.</paragraph>
<paragraph line="337"><bold>Ekattatā</bold>ti <pageBreak edition="V" number="0.0099" />manopubbaṅgamādisāmaññaṃ sandhāya vadati. Evaṃ sesesupi. <bold>Vemattatā</bold>‘‘manopubbaṅgamā’’tiādinā sāmaññato vuttadhamme pasādo dhāraṇāya nivattetvā pasannasaṅkhāte visese avaṭṭhāpanato. Sesesupi eseva nayo. Pasādo sinehasabhāvo, assaddhiyaṃ viya lūkhasabhāvaṃ dosaṃ vinodetīti āha <bold>‘‘byāpādavikkhambhanato’’</bold>ti. <bold>Bahiddhā</bold>ti saddheyyavatthuṃ sandhāyāha. <bold>Okappanato</bold>ti ārammaṇaṃ anupavisitvā anupakkhanditvā saddahanato.</paragraph>
<paragraph line="338"><bold>Deyyadhammādayo</bold>ti <pageBreak edition="M" number="0.0105" />ettha <bold>ādi</bold>saddena saṃvegahirottappakasiṇamaṇḍalādayo saṅgayhanti. <bold>Iṭṭhārammaṇādayo</bold>ti <bold>ādi</bold>saddena iṭṭhamajjhattārammaṇā, dvāradhammā, manasikāroti evamādīnaṃ saṅgaho daṭṭhabbo. <bold>Tathā phasso</bold>ti yathā vedanādīnaṃ iṭṭhārammaṇādayo paccayo, evaṃ phassopīti paccayatāsāmaññameva upasaṃharati tathā-saddo. <bold>Vedanādīna</bold>nti hi vedanādayo tayo khandhā gahitā. <bold>Viññāṇassa vedanādayo</bold>ti nāmarūpaṃ sandhāya vadati.</paragraph>
<paragraph line="339"><bold>‘‘Sīlamayassa adoso padaṭṭhāna’’</bold>nti vuttaṃ khantipadhānattā sīlassa. <bold>Adhiṭṭhātī</bold>ti anuyuñjati uppādeti. <bold>So</bold>ti evaṃ kusalacittaṃ bhāvento. <bold>‘‘Anuppannāna’’</bold>ntiādinā bhāvanāpahānasamāropanāni dassento nibbedhabhāgiyavasena gāthāya atthaṃ vicinitvā samāropeti, evampi sakkā yojetunti vāsanābhāgiyavasena padaṭṭhānaniddese udāharīyati.</paragraph>
<paragraph line="340">Evaṃ ‘‘manopubbaṅgamā dhammā’’ti gāthāya vasena hārasampātayojanāvidhiṃ dassetvā idāni gāthāntarena dassetuṃ <bold>‘‘tathā dadato puñña’’</bold>ntiādimāha. Tattha <bold>bhāvanāmaya</bold>nti paññābhāvanāmayaṃ.</paragraph>
<paragraph line="341"><bold>‘‘Alobho kusalamūla’’</bold>ntiādi dānādīnaṃ alobhādipadhānattā vuttaṃ, sabbattha ca ‘‘vutta’’nti padaṃ ānetvā yojetabbaṃ. <bold>Tesa</bold>nti rāgādīnaṃ. <bold>Nissaraṇa</bold>nti ca parinibbānameva sandhāya vadati.</paragraph>
<paragraph line="342">Pariccāgasīlo alobhajjhāsayo kāmesu ādīnavadassāvī sammadeva sīlaṃ paripūretīti āha <bold>‘‘dadato…pe… padaṭṭhāna’’</bold>nti. Idha <bold>oḷārikā</bold>nāma kilesā vītikkamāvatthānaṃ, tappahānaṃ tadaṅgappahānena veditabbaṃ. <bold>Majjhimāna</bold>nti pariyuṭṭhānāvatthānaṃ. <bold>Sukhumāna</bold>nti anusayāvatthānaṃ. <bold>Katāvībhūmi</bold>nti khīṇāsavabhūmiṃ.</paragraph>
<paragraph line="343"><bold>Dadato</bold>ti maggasahagatena alobhena sadevakassa lokassa abhayadānaṃ dadato. <bold>Puñña</bold>nti lokuttarakusalaṃ. <pageBreak edition="V" number="0.0100" /><bold>Saṃyamato</bold>ti maggapariyāpannehi sammāvācākammantājīvehi diṭṭhekaṭṭhādisaṃkilesato maggasaṃyamena saṃyamantassa. <bold>Vera</bold>nti pāṇātipātādipāpaṃ. <bold>Kusalo</bold>ti maggasammādiṭṭhiyā kusalo vicakkhaṇo. <bold>Jahāti pāpaka</bold>nti tehi tehi maggehi taṃ taṃ pahātabbaṃ pāpadhammaṃ odhiso jahāti samucchindati. Tenāha <bold>‘‘maggo vutto’’</bold>ti.</paragraph>
<paragraph line="344">‘‘Dadato’’tiādinā <pageBreak edition="M" number="0.0106" />pubbe avibhāgena kusalamūlāni uddhaṭānīti idāni vibhāgena tāni uddharanto <bold>‘‘lokiyakusalamūla’’</bold>ntiādimāha.</paragraph>
<paragraph line="345"><bold>Puthujjanabhūmi sekkhabhūmi dassitā</bold>pahānassa vippakatabhāvadīpanato. <bold>Asekkhabhūmi dassitā</bold>anupādāparinibbānadīpanato.</paragraph>
<paragraph line="346"><bold>Saggagāminī paṭipadā</bold>pubbabhāgappaṭipatti.</paragraph>
<paragraph line="347">Puññe kathite puññaphalampi kathitameva hotīti vuttaṃ <bold>‘‘dadato…pe… desanamāhā’’</bold>ti. Saccakammaṭṭhānena vinā saṃkilesappahānaṃ natthīti dassento āha <bold>‘‘kusalo…pe… desanamāhā’’</bold>ti.</paragraph>
<paragraph line="348"><bold>Vera</bold>saddo adinnādānādipāpadhammesupi niruḷhoti vuttaṃ <bold>‘‘evaṃ sabbānipi sikkhāpadāni vitthāretabbānī’’</bold>ti. <bold>Dvepi vimuttiyo</bold>sekkhāsekkhavimuttiyo, saupādisesaanupādisesavimuttiyo ca. Tathā hi vakkhati ‘‘nibbutoti dve nibbānadhātuyo’’tiādi (netti. aṭṭha. 76).</paragraph>
<paragraph line="349">Kāraṇūpacārena, kāraṇaggahaṇena vā phalaṃ gahitanti āha <bold>‘‘dve sugatiyo’’</bold>tiādi. Vaṭṭavivaṭṭasampattiyo imissā desanāya <bold>phalaṃ,</bold>tassa dānaṃ sīlaṃ bhāvanā <bold>upāyo,</bold>‘‘sampattidvayaṃ icchantena dānādīsu appamattena bhavitabba’’nti ayamettha bhagavato <bold>āṇattī</bold>ti imamatthaṃ sandhāyāha <bold>‘‘phalādīni yathārahaṃ veditabbānī’’</bold>ti.</paragraph>
<paragraph line="350"><bold>Vicayo</bold>ti vicayahārasampāto, so vuccatīti attho. Esa nayo ito paresupi. <bold>‘‘Tividhampi dānamaya’’</bold>ntiādinā padatthavicayaṃ dasseti, tena assādādayo, itare ca vicayahārapadatthā <pageBreak edition="V" number="0.0101" />atthato vicitā eva hontīti. Rūpādiārammaṇassa pariccāgo vuttoti sambandho. <bold>Sabbo</bold>ti sakalo anavasesato kiccassa vuttattā.</paragraph>
<paragraph line="351">Dānābhiratassa cāgādhiṭṭhānaṃ pāripūriṃ gacchatīti vuttaṃ <bold>‘‘dadato…pe… padaṭṭhāna’’</bold>nti. Viratisacce, vacīsacce ca tiṭṭhato saccādhiṭṭhānaṃ pāripūriṃ gacchatīti vuttaṃ <bold>‘‘saṃyama…pe… padaṭṭhāna’’nti.</bold>Kosallayogato ca pāpappahānato ca paññāpāripūriṃ gacchatīti vuttaṃ <bold>‘‘kusalo…pe… padaṭṭhāna’’</bold>nti. Anavasesarāgādīsu pahīnesu upasamo upaṭṭhito nāma hotīti vuttaṃ <bold>‘‘rāga…pe… padaṭṭhāna’’</bold>nti.</paragraph>
<paragraph line="352"><bold>Kusalo</bold>ti <pageBreak edition="M" number="0.0107" />puggalādhiṭṭhānena kosallasammādiṭṭhi vuttāti āha <bold>‘‘kusalo…pe… maggaṅgādibhāvena ekalakkhaṇattā’’</bold>ti. <bold>Ādi</bold>saddena bodhipakkhiyabhāvādiṃ saṅgaṇhāti. <bold>Khepetabbabhāvenā</bold>ti pahātabbabhāvena.</paragraph>
<paragraph line="353"><bold>Averata</bold>nti asapattataṃ. <bold>Kusaladhammehī</bold>ti anavajjadhammehi, phalanibbānehīti adhippāyo. Dānassa mahapphalatā, sīlādiguṇehi satthu anuttaradakkhiṇeyyabhāvo, anupādāparinibbānanti imesaṃ paccavekkhaṇā imassa dānassa nidānanti ayamattho pāḷiyaṃ niruḷhova. Nibbacananidānasandhayo suviññeyyāvāti āha <bold>‘‘nibbacananidānasandhayo vattabbā’’</bold>ti.</paragraph>
<paragraph line="354"><bold>Paṭipakkhaniddesena samudayo</bold>ti desanatthaṃ paṭipakkhaniddesanena niddhārito ayaṃ macchariyādisaṃkilesapakkhiko samudayo. <bold>Alobhena…pe… dānādīhī</bold>ti yehi alobhādīhi dānādayo dhammā sambhavanti, tāni dānādiggahaṇeneva gahitānīti kusalamūlāni niddhāreti <bold>‘‘imāni tīṇi kusalānī’’</bold>ti. <bold>Tesa</bold>nti kusalamūlānaṃ.</paragraph>
<paragraph line="355"><bold>Bhayahetu deti</bold>paṇṇākārādivasena. <bold>Rāgahetu deti</bold>sabhāgavatthussa. <bold>Āmisakiñcikkhahetu deti</bold>lañjādivasena. <bold>Anukampanto</bold>vā karuṇākhette. <bold>Apacayamāno</bold>guṇakhette, upakārakhette vā. <bold>Bhayūparato</bold>ti bhayena orato. Tena tathārūpena saṃyamena veraṃ na ciyateva. Evaṃ sabbassa akusalassa pāpako vipākoti yojanā.</paragraph>
<paragraph line="356"><bold>‘‘Dadato’’</bold>tiādinā yathā dānapaṭikkhepena parivattanaṃ dassitaṃ, evaṃ pahānapaṭikkhepenapi parivattanaṃ dassetabbanti vuttaṃ <bold>‘‘akusalo pana na jahātī’’</bold>ti.</paragraph>
<paragraph line="357">Kammaphalaṃ <pageBreak edition="V" number="0.0102" />saddahanto dānakiriyāyaṃ padahanto yena vidhinā dānaṃ dātabbaṃ, tattha satiṃ upaṭṭhapento cittaṃ samādahanto sammādiṭṭhiṃ purakkharonto dāne sammāpaṭipanno hotīti āha <bold>‘‘dānaṃ nāma…pe… hotī’’</bold>ti.</paragraph>
<paragraph line="358">Bhāvanāpahānasamāropanāni pāḷiyaṃ sarūpato viññāyantīti padaṭṭhānavevacanasamāropanāni dassetuṃ <bold>‘‘taṃ sīlassa padaṭṭhāna’’</bold>ntiādi vuttaṃ, taṃ suviññeyyaṃ. Aññañca yadettha atthato na vibhattaṃ, taṃ vuttanayattā, uttānatthattā cāti veditabbaṃ.</paragraph>
<centered line="359">Hārasampātavāravaṇṇanā niṭṭhitā.</centered>
</body>
</document>