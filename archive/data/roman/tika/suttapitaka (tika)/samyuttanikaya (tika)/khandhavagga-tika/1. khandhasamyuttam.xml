<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0303t.tik0.xml</normativeSource>
    <archivePath>roman/tika/suttapitaka (tika)/samyuttanikaya (tika)/khandhavagga-tika/1. khandhasamyuttam.xml</archivePath>
    <baseFileName>1. khandhasamyuttam</baseFileName>
    <titlePath>1. Khandhasaṃyuttaṃ - Khandhavagga-ṭīkā - Saṃyuttanikāya (ṭīkā) - Suttapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <centered line="1"> Namo tassa bhagavato arahato sammāsambuddhassa</centered>
    <nikaya line="2">Saṃyuttanikāye</nikaya>
    <book line="3">Khandhavaggaṭīkā</book>
    <chapter line="4">1. Khandhasaṃyuttaṃ</chapter>
    <title line="5">1. Nakulapituvaggo</title>
    <subhead line="6">1. Nakulapitusuttavaṇṇanā</subhead>
    <paragraph line="7" number="1"> Bhaggā <pageBreak edition="V" number="2.0179" /><pageBreak edition="M" number="2.0201" /> nāma jānapadino rājakumārā. Tesaṃ nivāso ekopi janapado ruḷhīvasena ‘‘bhaggā’’tveva vuccatīti katvā vuttaṃ <bold>‘‘evaṃnāmake janapade’’</bold>ti, evaṃ bahuvacanavasena laddhanāme’’ti attho. <bold>Tasmiṃ vanasaṇḍe</bold>ti yo pana vanasaṇḍo pubbe migānaṃ abhayatthāya dinno, tasmiṃ vanasaṇḍe. Yasmā so gahapati tasmiṃ nagare ‘‘nakulapitā’’ti puttassa vasena paññāyittha, tasmā vuttaṃ <bold>‘‘nakulapitā’’</bold>ti nakulassa nāma dārakassa pitāti attho. Bhariyāpissa ‘‘nakulamātā’’ti paññāyittha.</paragraph>
    <paragraph line="8"><bold>Jarājiṇṇo</bold>ti <pageBreak edition="V" number="2.0180" /> jarāvasena jiṇṇo, na byādhiādīnaṃ vasena jiṇṇo. <bold>Vayovuḍḍho</bold>ti jiṇṇattā eva vayovuḍḍhippattiyā vuḍḍho, na sīlādivuḍḍhiyā. Jātiyā mahantatāya cirarattatāya <bold>jātimahallako. Tiyaddhagato</bold>ti paṭhamo majjhimo pacchimoti tayo addhe gato. Tattha paṭhamaṃ dutiyañca atikkantattā pacchimaṃ upagatattā <bold>vayoanuppatto. Āturakāyo</bold>ti dukkhavedanāpavisatāya anassādakāyo. Gelaññaṃ pana dukkhagatikanti <pageBreak edition="M" number="2.0202" /><bold>‘‘gilānakāyo’’</bold>ti vuttaṃ. Tathā hi <bold>saccavibhaṅge</bold> (vibha. 190 ādayo) dukkhasaccaniddese dukkhaggahaṇeneva gahitattā byādhi na niddiṭṭho. <bold>Niccapaggharaṇaṭṭhenā</bold>ti sabbadā asucipaggharaṇabhāvena. So panassa āturabhāvenāti āha – <bold>‘‘āturaṃyeva nāmā’’</bold>ti. <bold>Visesenā</bold>ti adhikabhāvena. Āturatīti āturo. Saṅgāmappatto santattakāyo. Jarāya āturatā <bold>jarāturatā</bold>. Kusalapakkhavaḍḍhanena mano bhāventīti <bold>manobhāvanīyā</bold>. Manasā vā bhāvanīyā sambhāvanīyāti <bold>manobhāvanīyā. Anusāsatū</bold>ti anu anu sāsatūti ayamettha atthoti āha – <bold>‘‘punappunaṃ sāsatū’’</bold>ti. <bold>Aparāparaṃ</bold> pavattitaṃ hitavacanaṃ. <bold>Anotiṇṇe vatthusmiṃ</bold> yo evaṃ karoti, tassa ayaṃ guṇo dosoti vacanaṃ. <bold>Tantivasenā</bold>ti tantisannissayena ayaṃ anusāsanī nāma. <bold>Paveṇī</bold>ti tantiyā eva vevacanaṃ.</paragraph>
    <paragraph line="9"><bold>Aṇḍaṃ viya bhūto</bold>ti adhikopamā kāyassa aṇḍakosato abaladubbalabhāvato. Tenāha <bold>‘‘aṇḍaṃ hī’’</bold>tiādi. <bold>Bāloyeva</bold> tādisattabhāvasamaṅgī muhuttampi ārogyaṃ paṭijānanto.</paragraph>
    <paragraph line="10"><bold>Vippasannānī</bold>ti pakatimākāraṃ atikkamitvā visesena pasannāni. Tenāha – <bold>‘‘suu pasannānī’’</bold>ti. Pasannacittasamuṭṭhitarūpasampadāhi tāhi tassa mukhavaṇṇassa pārisuddhīti āha – <bold>‘‘parisuddhoti niddoso’’</bold>ti. Tenevāha <bold>‘‘nirupakkilesatāyā’’</bold>tiādi. Etenevassindriyavippasannatākāraṇampi saṃvaṇṇitanti daṭṭhabbaṃ. <bold>Esa</bold> mukhavaṇṇo. <bold>Nayaggāhapaññā kiresā</bold>ti idaṃ anāvajjanavaseneva vuttabhāvaṃ sandhāyāha.</paragraph>
    <paragraph line="11"><bold>Yaṃ neva puttassā</bold>tiādi ‘‘ovadatu no, bhante, bhagavā yathā mayaṃ paralokepi aññamaññaṃ samāgaccheyyāmā’’ti vuttavacanaṃ sandhāya vuttameva. <bold>Madhuradhammadesanāyeva</bold> satthu sammukhā paṭiladdhā, tassa attano pemagāravagahitattā <bold>‘‘amatābhiseko’’ti veditabbo</bold>.</paragraph>
    <paragraph line="12"><bold>Idaṃ</bold> padadvayaṃ. <bold>Ārakattā kilesehi</bold> maggena samucchinnattā. <bold>Anaye</bold>ti avaḍḍhiyaṃ, anattheti attho. <bold>Anaye</bold> vā anupāye. <bold>Na iriyanato</bold> avattanato. <bold>Aye</bold>ti vaḍḍhiyaṃ atthe upāye ca. <bold>Araṇīyato</bold>ti payirupāsitabbato. Niruttinayena padasiddhi veditabbā purimesu atthavikappesu <pageBreak edition="M" number="2.0203" />, pacchime <pageBreak edition="V" number="2.0181" /> pana saddasatthavasenapi. Yadipi ariyasaddo ‘‘ye hi vo ariyā parisuddhakāyakammantā’’tiādīsu (ma. ni. 1.35) visuddhāsayapayogesu puthujjanesupi vaṭṭati, idha pana ariyamaggādhigamena sabbalokuttarabhāvena ca ariyabhāvo adhippetoti dassento āha – <bold>‘‘buddhā cā’’</bold>tiādi. Tattha <bold>paccekabuddhā tathāgatasāvakā ca sappurisā</bold>ti idaṃ ‘‘ariyā sappurisā’’ti idha vuttapadānaṃ atthaṃ asaṅkarato dassetuṃ vuttaṃ. Yasmā pana nippariyāyato ariyasappurisabhāvā abhinnasabhāvā, tasmā <bold>‘‘sabbeva vā’’</bold>tiādi vuttaṃ.</paragraph>
    <paragraph line="13"><bold>Ettāvatā hi buddhasāvako vutto,</bold> tassa hi ekantena kalyāṇamitto icchitabbo parato ghosamantarena paṭhamamaggassa anuppajjanato. Visesato cassa bhagavāva ‘‘kalyāṇamitto’’ti adhippeto. Vuttañhetaṃ ‘‘mamañhi, ānanda, kalyāṇamittaṃ āgamma jātidhammā sattā jātiyā parimuccantī’’tiādi (saṃ. ni. 1.129; 5.2). So eva ca aveccapasādādhigamena daḷhabhatti nāma. Vuttampi cetaṃ ‘‘yaṃ mayā sāvakānaṃ sikkhāpadaṃ paññattaṃ, taṃ mama sāvakā jīvitahetupi nātikkamantī’’ti (udā. 45; cūḷava. 385). <bold>Kataññutādīhi paccekabuddhabuddhā</bold>ti ettha kataṃ jānātīti kataññū. Kataṃ viditaṃ pākaṭaṃ karotīti katavedī. Paccekabuddhā hi anekesupi kappasatasahassesu kataṃ upakāraṃ jānanti, katañca pākaṭaṃ karonti satijananaāmisapaṭiggahaṇādinā. Tathā saṃsāradukkhadukkhitassa sakkaccaṃ karonti kiccaṃ, yaṃ attanā kātuṃ sakkā. Sammāsambuddho pana kappānaṃ asaṅkhyeyyasahassesupi kataṃ upakāraṃ maggaphalānaṃ upanissayañca jānanti, pākaṭañca karonti. Sīho viya ca evaṃ sabbattha sakkaccameva dhammadesanaṃ karontena buddhakiccaṃ karonti. Yāya paṭipattiyā ariyā diṭṭhā nāma honti, tassā appaṭipajjanaṃ, tattha ca ādarābhāvo <bold>ariyānaṃ adassanasīlatā, na ca dassane sādhukāritā</bold>ti veditabbā. <bold>Cakkhunā adassāvī</bold>ti ettha cakkhu nāma na maṃsacakkhu eva, atha kho dibbacakkhupīti āha <bold>‘‘dibbacakkhunā vā’’</bold>ti. <bold>Ariyabhāvo</bold>ti yehi yogato ‘‘ariyā’’ti vuccanti, te maggaphaladhammā daṭṭhabbā.</paragraph>
    <paragraph line="14"><bold>Tatrā</bold>ti ñāṇadassanasseva dassanabhāve. <bold>Vatthū</bold>ti adhippetatthañāpanakāraṇaṃ. <bold>Evaṃ vuttepī</bold>ti evaṃ aññāpadesena attupanāyikaṃ katvā <pageBreak edition="M" number="2.0204" /> vuttepi. <bold>Dhamma</bold>nti lokuttaradhammaṃ, catusaccadhammaṃ vā. <bold>Ariyakaradhammā</bold> aniccānupassanādayo, vipassiyamānā vā aniccādayo, cattāri vā ariyasaccāni.</paragraph>
    <paragraph line="15"><bold>Avinīto</bold>ti <pageBreak edition="V" number="2.0182" /> na vinīto adhisīlasikkhādīnaṃ vasena na sikkhito. Yesaṃ saṃvaravinayādīnaṃ abhāvena ayaṃ ‘‘avinīto’’ti vuccati, te tāva dassetuṃ <bold>‘‘duvidho vinayo nāmā’’</bold>tiādimāha. Tattha <bold>sīlasaṃvaro</bold>ti pātimokkhasaṃvaro veditabbo, so ca atthato kāyikavācasiko avītikkamo. <bold>Satisaṃvaro</bold>ti indriyārakkhā, sā ca tathāpavattā satiyeva. <bold>Ñāṇasaṃvaro</bold>ti ‘‘sotānaṃ saṃvaraṃ brūmī’’ti (su. ni. 1041) vatvā ‘‘paññāyete pidhīyare’’ti (su. ni. 1041) vacanato sotasaṅkhātānaṃ taṇhādiṭṭhiduccaritaavijjāavasiṭṭhakilesānaṃ saṃvaro pidahanaṃ samucchedañāṇanti veditabbaṃ. <bold>Khantisaṃvaro</bold>ti adhivāsanā, sā ca tathāpavattā khandhā, adoso vā, ‘‘paññā’’ti keci vadanti. <bold>Vīriyasaṃvaro</bold> kāmavitakkādīnaṃ vinodanavasena pavattaṃ vīriyameva. Tena tena aṅgena tassa tassa aṅgassa pahānaṃ <bold>tadaṅgappahānaṃ</bold>. Vikkhambhanavasena pahānaṃ <bold>vikkhambhanappahānaṃ</bold>. Sesapadattayepi eseva nayo.</paragraph>
    <paragraph line="16"><bold>Iminā pātimokkhasaṃvarenā</bold>tiādi sīlasaṃvarādīnaṃ vivaraṇaṃ. Tattha <bold>samupeto</bold>ti <bold>iti</bold>-saddo ādiattho. Tena ‘‘upagato’’tiādinā <bold>vibhaṅge</bold> (vibha. 511) āgataṃ saṃvaravibhaṅgaṃ dasseti. <bold>Kāyaduccaritādīna</bold>nti dussīlyasaṅkhātānaṃ kāyavacīduccaritādīnaṃ muṭṭhasaccasaṅkhātassa pamādassa, abhijjhādīnaṃ vā akkhantiaññāṇakosajjānañca. <bold>Saṃvaraṇato</bold>ti pidahanato, <bold>vinayanato</bold>ti kāyavācācittānaṃ virūpapavattiyā vinayanato, kāyaduccaritādīnaṃ vā apanayanato, kāyādīnaṃ vā jimhapavattiṃ vicchinditvā ujukanayanatoti attho. Paccayasamavāye uppajjanārahānaṃ kāyaduccaritādīnaṃ tathā tathā anuppādanameva saṃvaraṇaṃ vinayanañca veditabbaṃ.</paragraph>
    <paragraph line="17">Yaṃ pahānanti sambandho. <bold>‘‘Nāmarūpaparicchedādīsu vipassanāñāṇesū’’</bold>ti kasmā vuttaṃ? Nanu nāmarūpaparicchedapaccayapariggahakaṅkhāvitaraṇāni na vipassanāñāṇāni sammasanākārena appavattanato? Saccametaṃ, vipassanāñāṇassa pana adhiṭṭhānabhāvato evaṃ vuttaṃ. Nāmarūpamattamidaṃ, ‘‘natthi ettha attā vā attaniyaṃ <pageBreak edition="M" number="2.0205" /> vā’’ti evaṃ pavattañāṇaṃ <bold>nāmarūpavavatthānaṃ</bold>. Sati vijjamāne khandhapañcakasaṅkhāte kāye, sayaṃ vā satī tasmiṃ kāye diṭṭhi <bold>sakkāyadiṭṭhi,</bold> sā ca ‘‘rūpaṃ attato samanupassatī’’ti evaṃ pavattā attadiṭṭhi. Tassa nāmarūpassa kammāvijjādipaccayapariggaṇhanañāṇaṃ <bold>paccayapariggaho</bold>. ‘‘Natthi hetu, natthi paccayo sattānaṃ saṃkilesāyā’’tiādinayappavattā <bold>ahetudiṭṭhi</bold>. ‘‘Issarapurisapajāpatipakatiaṇukālādīhi loko pavattati nivattati cā’’ti tathā tathā pavattā diṭṭhi <bold>visamahetudiṭṭhi. Tassevā</bold>ti paccayapariggahasseva. <bold>Kaṅkhāvitaraṇenā</bold>ti yathā etarahi nāmarūpassa kammādipaccayato uppatti, evaṃ atīte anāgatepīti tīsu kālesu vicikicchāpanayanañāṇena. <bold>Kathaṃkathībhāvassā</bold>ti ‘‘ahosiṃ nu kho ahaṃ <pageBreak edition="V" number="2.0183" /> atītamaddhāna’’ntiādinayapavattāya (ma. ni. 1.18; saṃ. ni. 2.20) saṃsayappavattiyā. <bold>Kalāpasammasanenā</bold>ti ‘‘yaṃ kiñci rūpaṃ atītānāgatapaccuppanna’’ntiādinā (saṃ. ni. 3.48-49) khandhapañcakaṃ ekādasasu okāsesu pakkhipitvā sammasanavasena pavattena vipassanāñāṇena. <bold>Ahaṃ mamāti gāhassā</bold>ti ‘‘attā attaniya’’nti gahaṇassa. <bold>Maggāmaggavavatthānenā</bold>ti maggāmaggañāṇavisuddhiyā. <bold>Amagge maggasaññāyā</bold>ti amagge obhāsādike ‘‘maggo’’ti uppannasaññāya. Yasmā sammadeva saṅkhārānaṃ udayaṃ passanto ‘‘evamete saṅkhārā anurūpakāraṇato uppajjanti, na pana ucchijjantī’’ti gaṇhāti, tasmā vuttaṃ <bold>‘‘udayadassanena ucchedadiṭṭhiyā’’</bold>ti. Yasmā pana saṅkhārānaṃ vayaṃ ‘‘yadipime saṅkhārā avicchinnā vattanti, uppannuppannā pana appaṭisandhikā nirujjhantevā’’ti passato kuto sassataggāho. Tasmā vuttaṃ <bold>‘‘vayadassanena sassatadiṭṭhiyā’’</bold>ti. <bold>Bhayadassanenā</bold>ti bhayatūpaṭṭhānañāṇena. <bold>Sabhaye</bold>ti sabbabhayānaṃ ākarabhāvato sakaladukkhavūpasamasaṅkhātassa paramassāsassa paṭipakkhabhāvato ca sabhaye khandhapañcake. <bold>Abhayasaññāyā</bold>ti ‘‘abhayaṃ khema’’nti uppannasaññāya. <bold>Assādasaññā</bold> nāma pañcupādānakkhandhesu assādanavasena pavattasaññā, yo ‘‘ālayābhiniveso’’tipi vuccati. <bold>Abhiratisaññā</bold> tattheva abhiramaṇavasena pavattasaññā, yā ‘‘nandī’’tipi vuccati. <bold>Amuccitukāmatā</bold> ādānaṃ. <bold>Anupekkhā</bold> saṅkhārehi anibbindanaṃ, sālayatāti attho. <bold>Dhammaṭṭhitiyaṃ</bold> paṭiccasamuppāde. <bold>Paṭilomabhāvo</bold> sassatucchedaggāho, paccayākārapaṭicchādakamoho vā. <bold>Nibbāne</bold><pageBreak edition="M" number="2.0206" /><bold>ca paṭilomabhāvo</bold> saṅkhāresu nati, nibbānapaṭicchādakamoho vā. <bold>Saṅkhāranimittaggāho</bold>ti yādisassa kilesassa appahīnatā vipassanā saṅkhāranimittaṃ na muñcati, so kileso, yo ‘‘saṃyogābhiniveso’’tipi vuccati, <bold>saṅkhāranimittaggāhassa,</bold> atikkamanameva vā <bold>pahānaṃ</bold>.</paragraph>
    <paragraph line="18">Pavatti eva <bold>pavattibhāvo,</bold> pariyuṭṭhānanti attho. <bold>Nīvaraṇādidhammāna</bold>nti <bold>ādi</bold>-saddena nīvaraṇapakkhiyā kilesā vitakkavicārādayo ca gayhanti. Catunnaṃ ariyamaggānaṃ bhāvitattā accantaṃ appavattibhāvena yaṃ pahānanti sambandho. Kena pana pahānanti? ‘‘Ariyamaggehevā’’ti viññāyamānoyamattho tesaṃ bhāvitattā appavattivacanato. <bold>‘‘Samudayapakkhikassā’’</bold>ti ettha cattāropi maggā catusaccābhisamayāti katvā tehi pahātabbena tena tena samudayasaṅkhātena lobhena saha pahātabbattā samudayasabhāvattā ca. <bold>Saccavibhaṅge</bold> ca sabbakilesānaṃ samudayabhāvassa vuttattā ‘‘samudayapakkhikā’’ti diṭṭhiādayo vuccanti. <bold>Paṭipassaddhattaṃ</bold> vūpasantatā.</paragraph>
    <paragraph line="19"><bold>Saṅkhatanissaṭatā</bold> saṅkhārasabhāvābhāvo. <bold>Pahīnasabbasaṅkhata</bold>nti virahitasabbasaṅkhataṃ, visaṅkhāranti attho. Pahānañca taṃ vinayo cāti <bold>pahānavinayo</bold> purimena atthena. Dutiyena pana pahīyatīti pahānaṃ, tassa vinayoti yojetabbo.</paragraph>
    <paragraph line="20"><bold>Bhinnasaṃvarattā</bold>ti <pageBreak edition="V" number="2.0184" /> naṭṭhasaṃvarattā, saṃvarābhāvatoti attho. Tena asamādinnasaṃvaropi saṅgahitova hoti. Samādānena hi sampādetabbo saṃvaro, tadabhāve na hotīti. <bold>Ariye</bold>ti ariyo. Paccattavacanañhetaṃ. <bold>Esese</bold>ti eso eso, atthato anaññoti attho. <bold>Tajjāte</bold>ti atthato taṃsabhāvo, sappuriso ariyasabhāvo, ariyo ca sappurisabhāvoti attho.</paragraph>
    <paragraph line="21"><bold>So aha</bold>nti attanā parikappitaṃ attānaṃ diṭṭhigatiko vadati. ‘‘Ahaṃbuddhinibandhano attā’’ti hi attavādino laddhi. <bold>Advaya</bold>nti dvayatārahitaṃ. Abhinnaṃ vaṇṇameva ‘‘accī’’ti gahetvā ‘‘accīti vaṇṇo evā’’ti tesaṃ ekattaṃ passanto viya yathāparikappitaṃ attānaṃ ‘‘rūpa’’nti, yathādiṭṭhaṃ vā rūpaṃ, ‘‘attā’’ti gahetvā tesaṃ ekattaṃ passanto daṭṭhabbo. Ettha ca ‘‘rūpaṃ attā’’ti <pageBreak edition="M" number="2.0207" /> imissā pavattiyā abhāvepi rūpe attaggahaṇaṃ pavattamānaṃ acciyaṃ vaṇṇaggahaṇaṃ viya ‘‘advayadassana’’nti vuttaṃ. Upamāyo ca anaññattādigahaṇanidassanavaseneva vuttā, na vaṇṇādīnaṃ viya attano vijjamānadassanatthaṃ. Na hi attani sāmibhāvena rūpañca sakiñcanabhāvena samanupassati. <bold>Attani vā rūpa</bold>nti attānaṃ rūpassa sabhāvato ādhāraṇabhāvena. <bold>Rūpasmiṃ vā attāna</bold>nti rūpassa attano ādhāraṇabhāvena diṭṭhipassanāya passati. <bold>Pariyuṭṭhaṭṭhāyī</bold>ti pariyuṭṭhānappattāhi diṭṭhitaṇhāhi ‘‘rūpaṃ attā, rūpavā attā’’tiādinā khandhapañcakaṃ micchā gahetvā tiṭṭhanato. Tenāha <bold>‘‘pariyuṭṭhānākārenā’’</bold>tiādi. <bold>Eseva nayo</bold>ti yo ‘‘idhekacco rūpaṃ attato samanupassatī’’tiādinā rūpakkhandhe vutto saṃvaṇṇanānayo, vedanākkhandhādīsupi eso eva nayo veditabbo.</paragraph>
    <paragraph line="22"><bold>Suddharūpamevā</bold>ti arūpena amissitaṃ kevalaṃ rūpameva. <bold>Arūpa</bold>nti suddhaarūpaṃ rūpassa aggahitattā. <bold>Catūsu khandhesu tiṇṇaṃ tiṇṇaṃ vasenā</bold>ti catūsu khandhesu tiṇṇaṃ tiṇṇaṃ gahaṇavasena rūpārūpamissako attā kathito tasmiṃ tasmiṃ gahaṇe vedanādivinimuttaarūpadhamme kasiṇarūpena saddhiṃ sabbarūpadhamme ca ekajjhaṃ gahaṇasiddhito. <bold>Pañcasu ṭhānesu ucchedadiṭṭhi kathitā,</bold> te te eva dhamme ‘‘attā’’ti gahaṇato tesañca ucchedabhāvato. Avasesesu pana pannarasasu ṭhānesu rūpaṃ ‘‘attā’’ti gahetvāpi diṭṭhigatiko tattha niccasaññaṃ na vissajjeti kasiṇarūpena taṃ missetvā tassa ca uppādādīnaṃ adassanato, tasmāssa tatthapi hotiyeva <bold>sassatadiṭṭhi</bold> ekaccasassatagāhavasenapi. <bold>Maggāvaraṇā</bold> viparītadassanato. <bold>Na saggāvaraṇā</bold> akammapathappattatāya. Akiriyāhetukanatthikadiṭṭhiyo eva hi kammapathadiṭṭhiyo.</paragraph>
    <paragraph line="23"><bold>Kāyo</bold>ti rūpakāyo. So <bold>āturoyeva</bold> asavasabhāvato. <bold>Rāgadosamohānugata</bold>nti appahīnarāgadosamohasantāne <pageBreak edition="V" number="2.0185" /> pavattaṃ. <bold>Idhā</bold>ti imasmiṃ sutte. <bold>Dassitaṃ</bold> āturabhāvena. <bold>Nikkilesatāyā</bold>ti sayaṃ pahīnakilesasantānagatatāya. <bold>Sekhā neva āturacittā</bold> pahīnakilese upādāya, appahīne pana upādāya āturacittā. <bold>Anāturacittataṃyeva bhajanti</bold> vaṭṭānusārimahājanassa viya tesaṃ cittassa kilesavasena āturattābhāvato.</paragraph>
    <centered line="24">Nakulapitusuttavaṇṇanā niṭṭhitā.</centered>
    <subhead line="25">2. Devadahasuttavaṇṇanā</subhead>
    <paragraph line="26" number="2"><bold>Devā</bold><pageBreak edition="M" number="2.0208" /><bold>vuccanti rājāno</bold> ‘‘dibbanti kāmaguṇehi kīḷanti laḷanti, attano vā puññānubhāvena jotantī’’ti katvā. Tesaṃ dahoti <bold>devadaho</bold>. Sayaṃjāto vā so hoti, tasmāpi <bold>‘‘devadaho’’</bold>ti vutto. <bold>Tassa avidūre nigamo ‘‘devadaha’’ntveva saṅkhaṃ gato</bold> yathā ‘‘varaṇānagaraṃ, godhāgāmo’’ti. Pacchābhūmiyaṃ aparadisāyaṃ niviṭṭhajanapado pacchābhūmaṃ, taṃ gantukāmā <bold>pacchābhūmagamikā. Te sabhāre</bold>ti te bhikkhū therassa vasena sabhāre kātukāmatāya. Yadi thero tesaṃ bhāro, therassapi te bhārā evāti <bold>‘‘te sabhāre kātukāmatāyā’’</bold>ti vuttaṃ. Evañhi thero te ovaditabbe anusāsitabbe maññatīti. Idāni tamatthaṃ vivaranto <bold>‘‘yo hī’’</bold>tiādimāha. <bold>Ayaṃ nibbhāro nāma</bold> kañci puggalaṃ attano bhāraṃ katvā avattanato.</paragraph>
    <paragraph line="27"><bold>Catubbidhenā</bold>ti dhātukosallaṃ āyatanakosallaṃ paṭiccasamuppādakosallaṃ ṭhānāṭṭhānakosallanti evaṃ catubbidhena.</paragraph>
    <paragraph line="28"><bold>Te</bold> mahallakābādhikātidaharapuggale gaṇhitvāva gacchati. Te hi divasadvayena vūpasantaparissamā eva. <bold>Hatthivānaratittira</bold>paṭibaddhaṃ <bold>vatthuṃ kathetvā. ‘‘Eḷakāḷagumbe</bold>ti kāḷatiṇagacchamaṇḍape’’tipi vadanti.</paragraph>
    <paragraph line="29">Vividhaṃ nānābhūtaṃ rajjaṃ virajjaṃ, virajjameva <bold>verajjaṃ,</bold> tattha gataṃ, paradesagatanti attho. Tenāha <bold>‘‘ekassā’’</bold>tiādi. <bold>Cittasudattādayo</bold>ti cittagahapatianāthapiṇḍikādayo. <bold>Vīmaṃsakā</bold>ti dhammavicārakā. <bold>Ki</bold>nti kīdisaṃ. <bold>Dassana</bold>nti siddhantaṃ. <bold>Ācikkhati</bold> kīdisanti adhippāyo. <bold>Dhammassā</bold>ti bhagavatā vuttadhammassa. <bold>Anudhamma</bold>nti anukūlaṃ avirujjhanadhammaṃ. So pana veneyyajjhāsayānurūpadesanāvitthāroti āha – <bold>‘‘vuttabyākaraṇassa anubyākaraṇa’’</bold>nti. Dhāreti attano <pageBreak edition="V" number="2.0186" /> phalanti <bold>dhammo,</bold> kāraṇanti āha – <bold>‘‘sahadhammikoti sakāraṇo’’</bold>ti. <bold>Imināpi</bold> pāṭhantarena <bold>vādo eva dīpito,</bold> na tena pakāsitā kiriyā.</paragraph>
    <paragraph line="30"><bold>Taṇhāvaseneva</bold> channampi padānaṃ <bold>attho veditabbo</bold>. Yasmā rāgādayo taṇhāya eva avatthāvisesāti. Tenāha <bold>‘‘taṇhā hī’’</bold>tiādi. Vihananti kāyaṃ cittañcāti <bold>vighāto,</bold> dukkhanti āha – <bold>‘‘avighātoti</bold><pageBreak edition="M" number="2.0209" /><bold>nidukkho’’</bold>ti. Upāyāseti upatāpetīti upāyāso, upatāpo. Tappaṭipakkho pana <bold>anupāyāso nirūpatāpo</bold> daṭṭhabbo. <bold>Sabbatthā</bold>ti sabbavāresu.</paragraph>
    <centered line="31">Devadahasuttavaṇṇanā niṭṭhitā.</centered>
    <subhead line="32">3. Hāliddikānisuttavaṇṇanā</subhead>
    <paragraph line="33" number="3"> ‘‘Avantidakkhiṇāpathe’’ti aññesu suttapadesu āgatattā āha <bold>‘‘avantidakkhiṇāpathasaṅkhāte’’</bold>ti. Majjhimadesato hi dakkhiṇadisāya avantiraṭṭhaṃ. Pavattayittha ettha laddhīti <bold>pavattaṃ,</bold> pavattitabbaṭṭhānanti āha ‘‘laddhipavattaṭṭhāne’’ti. Ruppanasabhāvo dhammoti katvā <bold>rūpadhātūti rūpakkhandho</bold> vutto. <bold>Rūpadhātumhi</bold> ārammaṇapaccayabhūtena <bold>rāgena</bold> sahajātenapi asahajātenapi upanissayabhūtena appahīnabhāveneva <bold>vinibaddhaṃ</bold> paṭibaddhaṃ <bold>kammaviññāṇaṃ. Okasārī</bold>ti vuccati – ‘‘tasmiṃ rūpadhātusaññite oke sarati pavattatī’’ti katvā. Avati ettha gacchati pavattatīti <bold>okaṃ,</bold> pavattiṭṭhānaṃ. Tenāha – <bold>‘‘gehasārī ālayasārī’’</bold>ti.</paragraph>
    <paragraph line="34">Ugacchati vā ettha vedanādīhi saddhiṃ samavetīti <bold>oko,</bold> cakkhurūpādi. <bold>Paccayo</bold>ti ārammaṇādivasena paccayo. <bold>Paccayo hotī</bold>ti anantarasamanantarādinā ceva kammūpanissayaārammaṇādinā ca. ‘‘Viññāṇadhātu kho, gahapatī’’ti evaṃ vutte ‘‘kammaviññāṇavipākaviññāṇesu kataraṃ nu kho’’ti <bold>sammoho bhaveyya. Tassa</bold> sammohassa <bold>vighātatthaṃ</bold> apagamanatthaṃ. <bold>Asambhinnāvā</bold>ti asaṃkiṇṇāva desanā katā. <bold>Ārammaṇavasena catasso abhisaṅkhāraviññāṇaṭṭhitiyo vuttā</bold> – ‘‘rūpupayaṃ vā, bhikkhave, viññāṇaṃ tiṭṭhamānaṃ tiṭṭheyya, rūpārammaṇa’’ntiādinā (saṃ. ni. 3.53). <bold>Tā</bold> viññāṇaṭṭhitiyo <bold>dassetumpi</bold>.</paragraph>
    <paragraph line="35">Daḷhaṃ abhinivesavasena ārammaṇaṃ upentīti <bold>upayā,</bold> taṇhādiṭṭhiyo. <bold>Adhiṭṭhānabhūtā</bold>ti patiṭṭhānabhūtā. <bold>Abhinivesabhūtā</bold>ti taṃ taṃ ārammaṇaṃ abhinivissa ajjhosāya pavattiyā kāraṇabhūtā. <bold>Anusayabhūtā</bold>ti rāgānusayadiṭṭhānusayabhūtā. <bold>Uparimakoṭiyā</bold>ti pahānassa uparimakoṭiyā <pageBreak edition="V" number="2.0187" />. Buddhānaññeva hi te savāsanā pahīnā. Pubbe aggahitaṃ viññāṇaṃ aggahitamevāti katvā kasmā idha desanā katāti codeti – <bold>‘‘idha</bold><pageBreak edition="M" number="2.0210" /><bold>viññāṇaṃ kasmā gahita’’</bold>nti. Pubbe ‘‘viññāṇadhāturāgavinibandhañca viññāṇa’’nti vuccamāne yathā yathā sammoho siyā paccayapaccayuppannavibhāgassa dukkarattā, idha pana sammohassa okāsova natthi avisesena pañcasu khandhesu kilesappahānavasenāti. Tenāha <bold>‘‘kilesappahānadassanattha’’</bold>ntiādi. <bold>Kammaviññāṇena okaṃ asarantenā’’</bold>ti itthambhūtalakkhaṇe karaṇavacanaṃ. <bold>Asarantenā</bold>ti anupagacchantena.</paragraph>
    <paragraph line="36"><bold>Paccayaṭṭhenā</bold>ti ārammaṇādipaccayabhāvena. <bold>Nimittaṃ</bold> uppattikaṃ. <bold>Ārammaṇa…pe… niketa</bold>nti ārammaṇakaraṇasaṅkhātena nivāsaṭṭhānabhūtena rūpameva niketanti rūpanimittaniketaṃ.</paragraph>
    <paragraph line="37"><bold>Chandarāgassa balavadubbalatāyā</bold>ti ajjhattakhandhapañcake chandarāgassa balavabhāvena taṃ ‘‘oko’’ti, bahiddhā chasu ārammaṇesu tassa dubbalatāya tāni ‘‘niketa’’nti vuttāni. Idāni yathāvuttamatthaṃ pākaṭaṃ katvā dassetuṃ <bold>‘‘samānepi hī’’</bold>tiādi vuttaṃ. <bold>Okoti vuccati</bold> gehameva rattiṭṭhānabhāvato. <bold>Niketanti vuccati</bold> uyyānādi divāṭṭhānabhāvato. <bold>Tato dubbalataro hoti</bold> chandarāgo.</paragraph>
    <paragraph line="38"><bold>Gehassitasukhenā</bold>ti gehanissitena cittassa sukhena <bold>sukhito</bold> sukhappatto <bold>hoti. Kiccakaraṇīyesū</bold>ti khuddakesu ceva mahantesu ca kattabbatthesu. <bold>Saya</bold>nti attanā. <bold>Anto</bold>ti cittajjhāsaye.</paragraph>
    <paragraph line="39"><bold>Evaṃrūpo</bold>ti īdisarūpo. Vaṇṇasaddo viya rūpasaddo rūpāyatanassa viya saṇṭhānassapi vācakoti adhippāyena <bold>‘‘dīgharassa kāḷodātādīsu rūpesū’’</bold>ti vuttaṃ. <bold>Sukhādīsū</bold>ti somanassādīsu. Tattha hi ‘‘abhiṇhaṃ somanassito bhaveyya’’nti patthanā siyā. <bold>Evaṃsañño nāmā</bold>ti visayavasena saññāvisesapatthanamāha. <bold>Evaṃviññāṇo</bold>ti pana idha visayamukhena viññāṇavisesapatthanaṃ vadati – ‘‘evaṃnipuṇarūpadassanasamatthaṃ, evaṃpañcapasādapaṭimaṇḍitanissayañca me viññāṇaṃ bhaveyyā’’ti.</paragraph>
    <paragraph line="40"><bold>Vaṭṭaṃ purato akurūmāno</bold>ti loke cittaṃ apatthento. <bold>Asiliṭṭhaṃ</bold> pubbenāparaṃ asambaddhaṃ. Vadanti etenāti <bold>vādo,</bold> dosoti āha – <bold>‘‘tuyhaṃ doso’’</bold>tiādi. <bold>Idheva</bold> imasmiṃyeva samāgame. <bold>Nibbeṭhehi</bold> dosato attānaṃ mocehi.</paragraph>
    <centered line="41">Hāliddikānisuttavaṇṇanā niṭṭhitā.</centered>
    <subhead line="42">4. Dutiyahāliddikānisuttavaṇṇanā</subhead>
    <paragraph line="43" number="4"><bold>Cūḷachakkapañhe</bold>ti <pageBreak edition="V" number="2.0188" /><pageBreak edition="M" number="2.0211" /> mūlapaṇṇāse cūḷataṇhāsaṅkhayasutte (ma. ni. 1.390 ādayo). <bold>Mahāsakkapañhepī</bold>ti mahātaṇhāsaṅkhayasuttepi (ma. ni. 1.396 ādayo). <bold>Eta</bold>nti ‘‘ye te samaṇabrāhmaṇā’’tiādisuttapadaṃ. Taṇhā sammadeva khīyati etthāti <bold>taṇhāsaṅkhayo,</bold> asaṅkhatā dhātūti āha <bold>‘‘taṇhāsaṅkhaye nibbāne’’</bold>ti. <bold>Antaṃ atikkantaniṭṭhā</bold>ti antarahitaniṭṭhā. Tenāha <bold>‘‘satataniṭṭhā’’</bold>ti. <bold>Sesapadesū</bold>ti ‘‘accantayogakkhemino’’tiādīsu.</paragraph>
    <centered line="44">Dutiyahāliddikānisuttavaṇṇanā niṭṭhitā.</centered>
    <subhead line="45">5. Samādhisuttavaṇṇanā</subhead>
    <paragraph line="46" number="5"><bold>Samādhī</bold>ti appanāsamādhi, upacārasamādhi vā. <bold>Kammaṭṭhāna</bold>nti samādhipādakaṃ vipassanākammaṭṭhānaṃ. ‘‘Phātiṃ gamissatī’’ti pāṭho. <bold>Patthetī</bold>ti ‘‘aho vata me īdisaṃ rūpaṃ bhaveyyā’’ti. <bold>Abhivadatī</bold>ti taṇhādiṭṭhivasena abhinivesaṃ vadati. Tenāha <bold>‘‘tāya abhinandanāyā’’</bold>tiādi. ‘‘Aho piyaṃ iṭṭha’’nti vacībhede asatipi tathā lobhuppāde sati abhivadatiyeva nāma. Tenāha <bold>‘‘vācaṃ abhindanto’’</bold>ti. ‘‘Mama ida’’nti attano pariṇāmetvā anaññagocaraṃ viya katvā gaṇhanto <bold>ajjhosāya tiṭṭhati</bold> nāmāti dassento āha <bold>‘‘gilitvāti pariniṭṭhapetvā gaṇhātī’’</bold>ti. ‘‘Abhinandatī’’tiādayo pubbabhāgavasena vuttā, ‘‘uppajjati nandī’’ti dvārappattavasena. Paṭhamehi padehi anusayo, pacchimena pariyuṭṭhānanti keci ‘‘gahaṇaṭṭhena upādāna’’nti katvā. <bold>Nābhinandati nābhivadatī</bold>ti ettha heṭṭhā vuttavipariyāyena attho veditabbo. <bold>Na ‘‘iṭṭhaṃ kanta’’nti vadatī</bold>ti ‘‘iṭṭha’’nti na vadati, ‘‘kanta’’nti na vadati. <bold>Nābhivadatiyeva</bold> taṇhāya anupādiyattā.</paragraph>
    <centered line="47">Samādhisuttavaṇṇanā niṭṭhitā.</centered>
    <subhead line="48">6. Paṭisallāṇasuttavaṇṇanā</subhead>
    <paragraph line="49" number="6"><bold>Ñatvā</bold><pageBreak edition="M" number="2.0212" /><bold>āhā</bold>ti ‘‘sati kāyaviveke cittaviveko, tasmiṃ sati upadhiviveko ca imesaṃ laddhuṃ vaṭṭatī’’ti ñatvā āha.</paragraph>
    <centered line="50">Paṭisallāṇasuttavaṇṇanā niṭṭhitā.</centered>
    <subhead line="51">7. Upādāparitassanāsuttavaṇṇanā</subhead>
    <paragraph line="52" number="7"><bold>Gahaṇena</bold><pageBreak edition="V" number="2.0189" /><bold>uppannaṃ paritassana</bold>nti khandhapañcake ‘‘ahaṃ mamā’’ti gahaṇena uppannaṃ taṇhāparitassanaṃ diṭṭhiparitassanañca. <bold>Aparitassana</bold>nti paritassanābhāvaṃ, paritassanapaṭipakkhaṃ vā. <bold>Ahu vata metaṃ</bold> balayobbanādi. <bold>Kammaviññāṇa</bold>nti vipariṇāmārammaṇaṃ taṇhādiṭṭhisahagataṃ viññāṇaṃ tadanuvatti ca. <bold>Anuparivatti</bold> nāma taṃ ārammaṇaṃ katvā pavatti. Tenāha <bold>‘‘vipariṇāmārammaṇacittato’’</bold>ti. <bold>Akusaladhammasamuppādā</bold>ti taṇhāya aññākusaladhammasamuppādā. <bold>Pariyādiyitvā</bold>ti khepetvā, tassa pavattituṃ okāsaṃ adatvā. <bold>Sauttāso</bold>ti taṇhādiṭṭhivasena sauttāso. <bold>Gaṇhitvā</bold>ti taṇhādiṭṭhiggāhehi gahetvā tesañceva vasena <bold>paritassako. Rūpabhedānuparivatti</bold> cittaṃ <bold>na hoti. Vaṭṭatī</bold>ti sabbākārena vattuṃ yuttanti attho.</paragraph>
    <centered line="53">Upādāparitassanāsuttavaṇṇanā niṭṭhitā.</centered>
    <subhead line="54">8. Dutiyaupādāparitassanāsuttavaṇṇanā</subhead>
    <paragraph line="55" number="8"><bold>Taṇhāmānadiṭṭhivasena desanā katā</bold> ‘‘etaṃ mama, esohamasmi, eso me attā’’ti desanāya āgatattā. <bold>Catūsu suttesū</bold>ti pañcamādīsu catūsu suttesu. Catutthe pana vivaṭṭameva kathitaṃ.</paragraph>
    <centered line="56">Dutiyaupādāparitassanāsuttavaṇṇanā niṭṭhitā.</centered>
    <subhead line="57">9. Kālattayaaniccasuttavaṇṇanā</subhead>
    <paragraph line="58" number="9"> Yadi <pageBreak edition="M" number="2.0213" /> atītānāgataṃ etarahi natthibhāvato aniccaṃ, paccuppannampi tadā natthīti <bold>ko pana vādo</bold> tassa aniccatāya, <bold>paccuppannamhi kathāva kā</bold> udayabbayaparicchinnattā tassa. Vuttañhetaṃ ‘‘nibbattā ye ca tiṭṭhanti, āragge sāsapūpamā’’ti (mahāni. 10).</paragraph>
    <centered line="59">Kālattayaaniccasuttavaṇṇanā niṭṭhitā.</centered>
    <subhead line="60">10-11. Kālattayadukkhasuttādivaṇṇanā</subhead>
    <paragraph line="61" number="10-11"><bold>Tathārūpenevā</bold>ti yathārūpeneva puggalajjhāsayena navamaṃ suttaṃ kathitaṃ, tathārūpenevāti. Te kira bhikkhū atītānāgataṃ ‘‘dukkha’’nti sallakkhetvā, tathā ‘‘anattā’’ti <pageBreak edition="V" number="2.0190" /> sallakkhetvā paccuppanne kilamiṃsu. ‘‘Atha nesa’’ntiādi sabbaṃ heṭṭhā vuttanayena vattabbaṃ.</paragraph>
    <centered line="62">Kālattayadukkhasuttādivaṇṇanā niṭṭhitā.</centered>
    <centered line="63">Nakulapituvaggavaṇṇanā niṭṭhitā.</centered>
    <title line="64">2. Aniccavaggo</title>
    <subhead line="65">1-10. Aniccādisuttavaṇṇanā</subhead>
    <paragraph line="66" number="12-21"><bold>Pucchāvasikaṃ</bold> ānandattherassa pucchāvasena desitattā.</paragraph>
    <centered line="67">Aniccādisuttavaṇṇanā niṭṭhitā.</centered>
    <centered line="68">Aniccavaggavaṇṇanā niṭṭhitā.</centered>
    <title line="69">3. Bhāravaggo</title>
    <subhead line="70">1. Bhārasuttavaṇṇanā</subhead>
    <paragraph line="71" number="22"> Upādānānaṃ ārammaṇabhūtā khandhā <bold>upādānakkhandhā. Parihārabhāriyaṭṭhenā</bold>ti parihārassa bhāriyabhāvena garutarabhāvena. Vuttameva atthaṃ <pageBreak edition="M" number="2.0214" /> pākaṭaṃ kātuṃ <bold>‘‘etesañhī’’</bold>tiādimāha. Tattha yasmā etāni ṭhānagamanādīni rūpārūpadhammānaṃ paṅgulajaccandhānaṃ viya aññamaññūpassayavasena ijjhanti, na paccekaṃ, tasmā ‘‘etesa’’nti avisesavacanaṃ kataṃ. <bold>Puggala</bold>nti khandhasantānaṃ vadati. Khandhasantāno hi avicchedena pavattamāno yāva parinibbānā khandhabhāraṃ vahanto viya loke khāyati tabbinimuttassa sattassa abhāvato. Tenāha <bold>‘‘puggalo’’</bold>tiādi. <bold>Bhārahāroti jāto</bold>ti bhārahāro nāma jāto.</paragraph>
    <paragraph line="72">Punabbhavakaraṇaṃ punabbhavo, taṃ phalaṃ arahati, tattha niyuttāti vā <bold>ponobhavikā. Tabbhāvasahagataṃ</bold><pageBreak edition="V" number="2.0191" /> yathā ‘‘sanidassanā dhammā’’ti, na saṃsaṭṭhasahagataṃ, nāpi ārammaṇasahagataṃ. ‘‘Tatra tatrā’’ti yaṃ yaṃ uppattiṭṭhānaṃ, rūpādiārammaṇaṃ vā patvā <bold>tatratatrābhinandinī</bold>. Tenāha <bold>‘‘upapattiṭṭhāne vā’’</bold>tiādi. <bold>Pañcakāmaguṇiko</bold>ti pañcakāmaguṇārammaṇo. Rūpārūpūpapattibhave rāgo <bold>rūpārūpabhavarāgo. Jhānanikanti</bold> jhānasaṅkhāte kammabhave rāgo. <bold>Sassatādiṭṭhī</bold>ti bhavadiṭṭhi, taṃsahagato rāgo. <bold>Aya</bold>nti rāgo <bold>bhavataṇhā nāma. Ucchedadiṭṭhi</bold> vibhavadiṭṭhi nāma, taṃsahagato chandarāgo <bold>vibhavataṇhā nāma. Esa</bold> puggalo khandha<bold>bhāraṃ ādiyati</bold> taṇhāvasena paṭisandhiggahaṇato. ‘‘Asesamettha taṇhā virajjati palujjati nirujjhati pahīyatī’’tiādinā sabbapadāni nibbānavaseneva veditabbānīti āha ‘‘sabbaṃ nibbānasseva vevacana’’nti.</paragraph>
    <centered line="73">Bhārasuttavaṇṇanā niṭṭhitā.</centered>
    <subhead line="74">2. Pariññasuttavaṇṇanā</subhead>
    <paragraph line="75" number="23"><bold>Parijānitabbe</bold>ti pahānapariññāya parijānitabbe. Tathā parijānanañca tattha chandarāgappahānaṃ, tesaṃ atikkamoti āha <bold>‘‘samatikkamitabbeti attho’’</bold>ti. <bold>Accantapariñña</bold>nti nibbānaṃ vadati. Tenāha <bold>‘‘samatikkamanti attho’’</bold>ti.</paragraph>
    <centered line="76">Pariññasuttavaṇṇanā niṭṭhitā.</centered>
    <subhead line="77">3. Abhijānasuttavaṇṇanā</subhead>
    <paragraph line="78" number="24"><bold>Ñātapariññā</bold><pageBreak edition="M" number="2.0215" /><bold>kathitā</bold> ‘‘abhivisiṭṭhāya paññāya jānana’’nti katvā. <bold>Dutiyapadenā</bold>ti ‘‘parijāna’’nti padena. <bold>Tatiyacatutthehī</bold>ti ‘‘virājayaṃ pajaha’’nti padehi.</paragraph>
    <centered line="79">Abhijānasuttavaṇṇanā niṭṭhitā.</centered>
    <subhead line="80">4-9. Chandarāgasuttādivaṇṇanā</subhead>
    <paragraph line="81" number="25-30"><bold>Dhātusaṃyutte vuttanayeneva veditabbāni,</bold> kevalañhi ettha khandhavasena desanā āgatā, tattha dhātuvasenāti ayameva viseso. <bold>Cattāri saccāni kathitāni</bold> assādādīnavanissaraṇavasena desanāya pavattattā.</paragraph>
    <centered line="82">Chandarāgasuttādivaṇṇanā niṭṭhitā.</centered>
    <subhead line="83">10. Aghamūlasuttavaṇṇanā</subhead>
    <paragraph line="84" number="31"> Aghaṃ <pageBreak edition="V" number="2.0192" /> vuccati pāpaṃ, aghanimittatāya <bold>aghaṃ</bold> dukkhaṃ. Idañhi dukkhaṃ nāma visesato pāpahetukaṃ kammaphalasaññitaṃ. Tathā vaṭṭadukkhaṃ avijjātaṇhāmūlakattā. Aghassa nimittatāya aghaṃ dukkhaṃ. Vaṭṭānusārī mahājano hi dukkhābhibhūto tassa patikāraṃ maññamāno taṃ taṃ karotīti.</paragraph>
    <centered line="85">Aghamūlasuttavaṇṇanā niṭṭhitā.</centered>
    <subhead line="86">11. Pabhaṅgusuttavaṇṇanā</subhead>
    <paragraph line="87" number="32"><bold>Pabhijjanasabhāva</bold>nti khaṇe khaṇe pabhaṅgusabhāvaṃ.</paragraph>
    <centered line="88">Pabhaṅgusuttavaṇṇanā niṭṭhitā.</centered>
    <centered line="89">Bhāravaggavaṇṇanā niṭṭhitā.</centered>
    <title line="90">4. Natumhākaṃvaggo</title>
    <subhead line="91">1. Natumhākaṃsuttavaṇṇanā</subhead>
    <paragraph line="92" number="33"><bold>Chandarāgappahānenā</bold>ti <pageBreak edition="M" number="2.0216" /> tappaṭibaddhassa chandarāgassa pajahanena. Dabbādi pākatikatiṇaṃ pākaṭamevāti apākaṭaṃ dassetuṃ <bold>tālanāḷikerādi</bold> dassitaṃ, tiṇakaṭṭhānaṃ vā bhedadassanatthaṃ. <bold>Piyālo</bold> phārusakaṃ.</paragraph>
    <centered line="93">Natumhākaṃsuttavaṇṇanā niṭṭhitā.</centered>
    <subhead line="94">3. Aññatarabhikkhusuttavaṇṇanā</subhead>
    <paragraph line="95" number="35"><bold>Yadi rūpaṃ anusetī</bold>ti rūpadhamme ārabbha yadi rāgādayo anusayanavasena pavattanti. <bold>Tena saṅkhaṃ gacchatī</bold>ti tena rāgādinā taṃsamaṅgīpuggalo saṅkhātabbataṃ ‘‘ratto duṭṭho’’tiādinā voharitabbataṃ upagacchatīti. Tenāha <bold>‘‘kāmarāgādīsū’’</bold>tiādi. <bold>Abhūtenā</bold>ti ajātena <pageBreak edition="V" number="2.0193" /> anusayavasena appavattena. Anusayasīsena hettha abhibhavaṃ vadati. Yato <bold>‘‘ratto duṭṭho mūḷhoti saṅkhaṃ na gacchatī’’</bold>ti vuttaṃ. Nippariyāyato hi maggavajjhakilesā anusayo.</paragraph>
    <centered line="96">Aññatarabhikkhusuttavaṇṇanā niṭṭhitā.</centered>
    <subhead line="97">4. Dutiyaaññatarabhikkhusuttavaṇṇanā</subhead>
    <paragraph line="98" number="36"><bold>Taṃ anusayitaṃ rūpa</bold>nti taṃ rāgādinā anusayitaṃ rūpaṃ marantena anusayena anumarati. Tena vuttaṃ <bold>‘‘na hī’’</bold>tiādi. <bold>Yena anusayena</bold> marantena taṃ <bold>anumarati. Tena saṅkhaṃ gacchatī</bold>ti tathābhūtato tena ‘‘ratto’’tiādivohāraṃ labhati. <bold>Yena anusayena</bold> kāraṇabhūtena <bold>anumīyati,</bold> tena.</paragraph>
    <centered line="99">Dutiyaaññatarabhikkhusuttavaṇṇanā niṭṭhitā.</centered>
    <subhead line="100">5-6. Ānandasuttādivaṇṇanā</subhead>
    <paragraph line="101" number="37-38"> Ṭhitiyā <pageBreak edition="M" number="2.0217" /> ṭhitikkhaṇena sahitaṃ <bold>ṭhitaṃ. Ṭhitassa aññathatta</bold>nti uppādakkhaṇato aññathābhāvo. <bold>Paññāyatī</bold>ti upalabbhati. Paccayavasena dharamānattā eva <bold>jīvamānassa</bold> jīvitindriyavasena <bold>jarā paññāyati</bold> uppādakkhaṇato aññathattappattiyā. Vuttameva atthaṃ pākaṭataraṃ kātuṃ <bold>‘‘ṭhitī’’</bold>tiādi vuttaṃ. <bold>Jīvi…pe… nāmaṃ</bold>. Tathā hi <bold>abhidhamme</bold> (dha. sa. 19) ‘‘āyu ṭhitī’’ti niddiṭṭhaṃ. Aññathattanti jarāya nāmanti sambandho.</paragraph>
    <paragraph line="102"><bold>Tīṇi lakkhaṇāni honti</bold> saṅkhatasabhāvalakkhaṇato. <bold>Yo koci</bold> rūpadhammo vā arūpadhammo vā lokiyo vā lokuttaro vā <bold>saṅkhāro. Saṅkhāro, na lakkhaṇaṃ</bold> uppādādisabhāvattā. <bold>Lakkhaṇaṃ, na saṅkhāro</bold> uppādādirahitattā. <bold>Na ca…pe… sakkā</bold> saṅkhāradhammattā lakkhaṇassa. <bold>Nāpi lakkhaṇaṃ vinā saṅkhāro</bold> paññāpetuṃ sakkā saṅkhārabhāvena. Tenāha <bold>‘‘lakkhaṇenā’’</bold>tiādi. Idāni yathāvuttamatthaṃ upamāya vibhāvetuṃ <bold>‘‘yathā’’</bold>tiādimāha. Tattha <bold>lakkhaṇa</bold>nti kāḷarattasabalādibhāvalakkhaṇaṃ pākaṭaṃ hoti ‘‘ayaṃ asukassa gāvī’’ti.</paragraph>
    <paragraph line="103"><bold>Evaṃ saṅkhāropi paññāyati</bold> sabhāvato upadhārentassa uppādalakkhaṇampi uppādāvatthāti katvā. <bold>Kālasaṅkhāto</bold>ti uppajjamānakālasaṅkhāto. <bold>Tassa</bold> saṅkhārassa. <bold>Khaṇopī</bold>ti uppādakkhaṇopi paññāyati. <bold>Uppādopī</bold>ti uppādalakkhaṇopi. <bold>Jarālakkhaṇa</bold>nti uppannajīraṇalakkhaṇaṃ, taṃ ‘‘ṭhitassa <pageBreak edition="V" number="2.0194" /> aññathatta’’nti vuttaṃ. ‘‘Bhaṅgakkhaṇe saṅkhāropi taṃlakkhaṇampi kālasaṅkhāto tassa khaṇopi paññāyatī’’ti pāṭho. Keci pana ‘‘jarāpī’’ti padampettha pakkhipanti. Evañca vadanti ‘‘na hi tasmiṃ khaṇe taruṇo hutvā saṅkhāro bhijjati, atha kho jiyyamāno mahallako viya jiṇṇo eva hutvā bhijjatī’’ti, bhaṅgeneva pana jarā abhibhuyyati khaṇassa atiittarabhāvato na sakkā paññāpetuṃ ṭhitiyāti tesaṃ adhippāyo. <bold>Tānī</bold>ti arūpadhammānaṃ tīṇi lakkhaṇāni. <bold>Atthikkhaṇa</bold>nti arūpadhammavijjamānakkhaṇaṃ, uppādakkhaṇanti adhippāyo. <bold>Sabbadhammāna</bold>nti sabbesaṃ rūpārūpadhammānaṃ ṭhitiyā na bhavitabbaṃ. <bold>Tassevā</bold>ti tassā eva ṭhitiyā. <bold>Tamattha</bold>nti jarālakkhaṇassa paññāpetuṃ asakkuṇeyyabhāvaṃ. Aññe pana ‘‘santativasena ṭhānaṃ ṭhitī’’ti vadanti, tayidaṃ <pageBreak edition="M" number="2.0218" /> akāraṇaṃ aṭṭhānaṃ. <bold>Yasmā sutte</bold> ‘‘ṭhitassa aññathattaṃ paññāyatī’’ti uppādavayehi nibbisesena ṭhitiyā jotitattā. Yaṃ panettha vattabbaṃ, taṃ heṭṭhā vuttameva. Apica yathā dhammassa uppādāvatthāya bhinnā bhaṅgāvatthā icchitā, aññathā uppajjamānameva bhijjatīti āpajjati, evaṃ bhaṅgāvatthāyapi bhinnā bhaṅgābhimukhāvatthā icchitabbā. Na hi abhaṅgābhimukho bhijjati. Na cettha sakkā uppādābhimukhāvatthaṃ parikappetuṃ tadā tassa aladdhattalābhattā. <bold>Ayaṃ viseso</bold>ti ṭhitikkhaṇo nāma rūpadhammānaṃyeva, na arūpadhammānanti ayaṃ īdiso viseso. <bold>Ācariyamati</bold> nāma tasseva ācariyassa mati, sā sabbadubbalāti āha <bold>‘‘tasmā’’</bold>tiādi.</paragraph>
    <centered line="104">Ānandasuttādivaṇṇanā niṭṭhitā.</centered>
    <subhead line="105">7-10. Anudhammasuttādivaṇṇanā</subhead>
    <paragraph line="106" number="39-42"> Apāyadukkhe sakalasaṃsāradukkhe ca patituṃ adatvā dhāraṇaṭṭhena dhammo, maggaphalanibbānāni. Tadanulomikā cassa pubbabhāgapaṭipadāti āha <bold>‘‘dhammānudhammapaṭipannassā’’</bold>tiādi. ‘‘Nibbidābahulo’’ti aṭṭhakathāyaṃ paduddhāro kato, pāḷiyaṃ pana ‘‘nibbidābahulaṃ vihareyyā’’ti āgataṃ. <bold>Ukkaṇṭhanabahulo</bold>ti sabbabhavesu ukkaṇṭhanabahulo. <bold>Tīhi pariññāhī</bold>ti ñātatīraṇappahānapariññāhi. <bold>Parijānātī</bold>ti tebhūmakadhamme paricchijja jānāti, vipassanaṃ ussukkāpeti. <bold>Parimuccati</bold> sabbasaṃkilesato ‘‘maggo pavattito parimuccatī’’ti vuttattā. <bold>Tathā</bold>ti iminā ito paresu tīsu maggo hotīti dasseti. <bold>Idhā</bold>ti imasmiṃ sutte. <bold>Aniyamitā</bold>ti aggahitā. <bold>Tesu niyamitā</bold> ‘‘aniccānupassī’’tiādivacanato. <bold>Sā</bold>ti anupassanā. <bold>Tattha niyamitavasenevā</bold>ti idaṃ lakkhaṇavacanaṃ yathā ‘‘yadi me byādhayo bhaveyyuṃ <pageBreak edition="V" number="2.0195" />, dātabbamidamosadha’’nti. Na hi sakkā etissā eva anupassanāya vasena sammasanācāraṃ matthakaṃ pāpetunti.</paragraph>
    <centered line="107">Anudhammasuttādivaṇṇanā niṭṭhitā.</centered>
    <centered line="108">Natumhākaṃvaggavaṇṇanā niṭṭhitā.</centered>
    <title line="109">5. Attadīpavaggo</title>
    <subhead line="110">1. Attadīpasuttavaṇṇanā</subhead>
    <paragraph line="111" number="43"> Dvīhi <pageBreak edition="M" number="2.0219" /> bhāgehi āpo ettha gatāti dīpo, dīpo viyāti dīpo oghehi anajjhottharanīyatāya. Yo paro na hoti, so attā, idha pana dhammo adhippeto. Attā dīpo etesanti <bold>attadīpā</bold>. Paṭisaraṇattho dīpaṭṭhoti āha – <bold>‘‘attasaraṇāti idaṃ tasseva vevacana’’</bold>nti. <bold>Lokiyalokuttaro dhammo attā nāma</bold> ekantanāthabhāvato. Paṭhamena padena vutto eva attho dutiyapadena vuccatīti vuttaṃ <bold>‘‘tenevāhā’’</bold>tiādi. Yavati etasmā phalaṃ pasavatīti <bold>yoni,</bold> kāraṇaṃ. Kiṃ pabhuti uppattiṭṭhānaṃ etesanti <bold>kiṃ pabhutikā. Pahānadassanatthaṃ āraddhaṃ</bold>. Tenevāha <bold>‘‘pubbe ceva…pe… te pahīyantī’’</bold>ti. <bold>Na paritassati</bold> taṇhāparittāsassa abhāvato. <bold>Vipassanaṅgenā</bold>ti vipassanāsaṅkhātena kāraṇena.</paragraph>
    <centered line="112">Attadīpasuttavaṇṇanā niṭṭhitā.</centered>
    <subhead line="113">2. Paṭipadāsuttavaṇṇanā</subhead>
    <paragraph line="114" number="44"> Sabhāvatosanto vijjamāno kāyo rūpādidhammasamūhoti <bold>sakkāyo</bold>ti āha – <bold>‘‘sakkāyo dukkha’’</bold>nti. Diṭṭhi eva samanupassanā, diṭṭhisahitā vā samanupassanā <bold>diṭṭhisamanupassanā,</bold> diṭṭhimaññanāya saddhiṃ itaramaññanā. <bold>Saha vipassanāya catumaggañāṇaṃ samanupassanā</bold> ‘‘catunnaṃ ariyasaccānaṃ sammadeva anurūpato passanā’’ti katvā.</paragraph>
    <centered line="115">Paṭipadāsuttavaṇṇanā niṭṭhitā.</centered>
    <subhead line="116">3. Aniccasuttavaṇṇanā</subhead>
    <paragraph line="117" number="45"> Virāgo <pageBreak edition="V" number="2.0196" /> nāma maggo, vimuttiphalanti āha – <bold>‘‘maggakkhaṇe virajjati, phalakkhaṇe vimuccatī’’</bold>ti. <bold>Aggahetvā</bold>ti evaṃ nirujjhamānehi āsavehi ‘‘ahaṃ mamā’’ti kañci dhammaṃ anādiyitvā. ‘‘Cittaṃ virattaṃ, vimuttaṃ hotī’’ti vuttattā <pageBreak edition="M" number="2.0220" /> phalaṃ gayhati, ‘‘khīṇā jātī’’tiādinā paccavekkhaṇāti āha <bold>‘‘saha phalena paccavekkhaṇadassanattha’’</bold>nti. <bold>Upari kattabbakiccābhāvena ṭhitaṃ</bold>. Tenāha <bold>‘‘vimuttattā ṭhita’’</bold>nti. Yaṃ <bold>pattabbaṃ,</bold> taṃ aggaphalassa <bold>pattabhāvena</bold> adhigatattā <bold>santuṭṭhaṃ</bold> parituṭṭhaṃ.</paragraph>
    <centered line="118">Aniccasuttavaṇṇanā niṭṭhitā.</centered>
    <subhead line="119">4. Dutiyaaniccasuttavaṇṇanā</subhead>
    <paragraph line="120" number="46"><bold>Pubbantaṃ</bold> atītakhandhakoṭṭhāsaṃ. <bold>Anugatā</bold>ti sassatādīni kappetvā gahaṇavasena anugatā. <bold>Aṭṭhārasa diṭṭhiyo</bold>ti catasso sassatadiṭṭhiyo, catasso ekaccasassatadiṭṭhiyo, catasso antānantikadiṭṭhiyo, catasso amarāvikkhepadiṭṭhiyo, dve adhiccasamuppannadiṭṭhiyoti evaṃ aṭṭhārasa diṭṭhiyo na honti paccayaghātena. <bold>Aparanta</bold>nti anāgataṃ khandhakoṭṭhāsaṃ sassatādibhāvaṃ kappetvā gahaṇavasena anugatā. Soḷasa saññīvādā, aṭṭha asaññīvādā, aṭṭha nevasaññīnāsaññīvādā, satta ucchedavādā, pañca paramadiṭṭhadhammanibbānavādāti evaṃ <bold>catucattālīsa diṭṭhiyo na honti</bold> paccayaghātena. Sassata<bold>diṭṭhithāmaso ceva</bold> sīlabbata<bold>diṭṭhiparāmāso ca na hoti</bold> paccayaghātena. Tenāha <bold>‘‘ettāvatā paṭhamamaggo dassito’’</bold>ti anavasesadiṭṭhipahānakittanato. <bold>Pahīnā</bold> vikkhambhitā. <bold>Idaṃ panā</bold>ti ‘‘rūpasmi’’ntiādi.</paragraph>
    <centered line="121">Dutiyaaniccasuttavaṇṇanā niṭṭhitā.</centered>
    <subhead line="122">5. Samanupassanāsuttavaṇṇanā</subhead>
    <paragraph line="123" number="47"><bold>Paripuṇṇagāhavasenā</bold>ti pañcakkhandhe asesetvā ekajjhaṃ ‘‘attā’’ti gahaṇavasena. <bold>Etesaṃ</bold> pañcannaṃ upādānakkhandhānaṃ <bold>aññataraṃ</bold> ‘‘attā’’ti samanupassanti. <bold>Itī</bold>ti evaṃ. <bold>Yassa</bold> puggalassa <bold>ayaṃ</bold> attadiṭṭhisaṅkhātā samanupassanā <bold>atthi</bold> paṭipakkhena avihatattā saṃvijjati. <bold>Pañcannaṃ indriyāna</bold>nti cakkhādīnaṃ indriyānaṃ.</paragraph>
    <paragraph line="124"><bold>Ārammaṇa</bold>nti <pageBreak edition="V" number="2.0197" /> kammaviññāṇassa ārammaṇaṃ. Mānavasena ca diṭṭhivasena ca ‘‘asmī’’ti gāhe sijjhante taṃsahagatā taṇhāpi taggahitāva hotīti <pageBreak edition="M" number="2.0221" /> vuttaṃ <bold>‘‘taṇhāmānadiṭṭhivasena asmīti evampissa hotī’’</bold>ti. <bold>Gahetvāti</bold> ahaṃkāravatthuvasena gahetvā. <bold>Ayaṃ ahamasmī</bold>ti ayaṃ cakkhādiko, sukhādiko vā ahamasmi. ‘‘Rūpī attā arogo paraṃ maraṇā’’ti evamādigahaṇavasena pavattanato vuttaṃ <bold>‘‘rūpī bhavissantiādīni sabbāni sassatameva bhajantī’’</bold>ti. Vipassanābhinivesato pubbe yathevākārāni pañcindriyāni, <bold>atha</bold> vipassanābhinivesato paraṃ <bold>tenevākārena ṭhitesu</bold> cakkhādīsu indriyesu <bold>avijjā pahīyati</bold> vipassanaṃ vaḍḍhaetvā maggassa uppādanena, atha maggaparamparāya <bold>arahattamaggavijjā uppajjati. Taṇhāmānadiṭṭhiyo</bold> kammasambhārabhāvato. <bold>Kammassa…pe… eko sandhī</bold>ti hetuphalasandhi. Puna <bold>eko sandhī</bold>ti phalahetusandhimāha. <bold>Tayo papañcā atīto addhā</bold> atītabhavaaddhānaṃ tesaṃ adhippetattā. <bold>Anāgatassa paccayo dassito</bold> assutavato puthujjanassa vasena. Sutavato pana ariyasāvakassa vasena vaṭṭassa vūpasamo dassitoti.</paragraph>
    <centered line="125">Samanupassanāsuttavaṇṇanā niṭṭhitā.</centered>
    <subhead line="126">6. Khandhasuttavaṇṇanā</subhead>
    <paragraph line="127" number="48"><bold>Tathevā</bold>ti ārammaṇabhāveneva. Ārammaṇakaraṇavasena upādānehi upādātabbanti <bold>upādāniyaṃ. Idhāpī</bold>ti upādānakkhandhesupi. Vibhāgatthe gayhamāne aniṭṭhappasaṅgopi siyā, abhidhamme ca rāsaṭṭho eva āgato, ‘‘tadekajjhaṃ abhisaṃyuhitvā’’ti vacanato <bold>‘‘rāsaṭṭhena’’</bold>icceva vuttaṃ.</paragraph>
    <centered line="128">Khandhasuttavaṇṇanā niṭṭhitā.</centered>
    <subhead line="129">7-8. Soṇasuttādivaṇṇanā</subhead>
    <paragraph line="130" number="49-50"><bold>Visiṭṭho</bold>ti padhāno. <bold>Uttamo</bold>ti ukkaṭṭho. <bold>Aññaṃ kiṃ bhaveyyā</bold>ti aññaṃ kiṃ kāraṇaṃ bhaveyya tathā samanupassanāya aññesaṃ avijjamānatāya vacanapariṭṭhitipabhinnato. <bold>Vajirabhedadesanaṃ</bold> nāma atthato teparivaṭṭadesanā.</paragraph>
    <centered line="131">Soṇasuttādivaṇṇanā niṭṭhitā.</centered>
    <subhead line="132">9-10. Nandikkhayasuttādivaṇṇanā</subhead>
    <paragraph line="133" number="51-52"><bold>Navamadasamesū</bold>ti <pageBreak edition="V" number="2.0198" /><pageBreak edition="M" number="2.0222" /> suttadvayaṃ saheva uddhaṭaṃ, dvīsupi atthavaṇṇanāya sarikkhabhāvato. Nandanaṭṭhena <bold>nandī,</bold> rañjanaṭṭhena <bold>rāgo</bold>. Satipi saddatthato bhede <bold>‘‘imesaṃ atthato ninnānākaraṇatāyā’’</bold>ti vatvāpi pahāyakadhammabhedena pana labbhateva bhedamattāti dassetuṃ <bold>‘‘nibbidānupassanāya vā’’</bold>tiādi vuttaṃ. Virajjanto rāgaṃ pajahatīti sambandho. <bold>Ettāvatā</bold>ti ‘‘nandikkhayā rāgakkhayo’’ti ettāvatā. <bold>Vipassanaṃ niṭṭhapetvā</bold> vipassanākiccassa pariyosānena. <bold>Rāgakkhayā</bold>ti vuṭṭhānagāminipariyosānāya vipassanāya rāgassa khepitattā. Anantaraṃ uppannena ariyamaggena samucchedavasena <bold>nandikkhayo</bold>ti. Tenāha <bold>‘‘idha maggaṃ dassetvā’’</bold>ti. Anantaraṃ pana uppannena ariyaphalena paṭipassaddhivasena <bold>nandirāgakkhayā</bold> sabbaṃ saṃkilesato cittaṃ vimuccatīti. Tenāha <bold>‘‘phalaṃ dassita’’</bold>nti.</paragraph>
    <centered line="134">Nandikkhayasuttādivaṇṇanā niṭṭhitā.</centered>
    <centered line="135">Attadīpavaggavaṇṇanā niṭṭhitā.</centered>
    <centered line="136">Mūlapaṇṇāsako samatto.</centered>
    <title line="137">6. Upayavaggo</title>
    <subhead line="138">1. Upayasuttavaṇṇanā</subhead>
    <paragraph line="139" number="53"> Upetīti <bold>upayo</bold>. Kathamupeti? Taṇhāmānādivasenāti āha <bold>‘‘taṇhāmānadiṭṭhivasenā’’</bold>ti. Kathamidaṃ labbhatīti? ‘‘Avimutto’’ti vacanato. Taṇhādiṭṭhivasena hi baddho, kiṃ upetīti āha <bold>‘‘pañcakkhandhe’’</bold>ti tabbinimuttassa tathā upetassa abhāvato. Ko panupetīti? Taṃsamaṅgīpuggalo. Taṇhādiṭṭhivasena upagamassa vuttattā <bold>viññāṇa</bold>nti akusalakammaviññāṇamevāti vadanti. <bold>Javāpetvā</bold>ti gahitajavaṃ katvā. Yathā paṭisandhiṃ ākaḍḍhituṃ samatthaṃ, evaṃ katvā. Tenāha <bold>‘‘paṭisandhī’’</bold>tiādi. <bold>Aggahaṇe kāraṇaṃ vuttameva</bold> ‘‘okaṃ pahāya aniketasārī’’ti gāthāya vissajjane. Kammanimittādivasena paṭisandhiyā paccayabhūtaṃ <pageBreak edition="M" number="2.0223" /><bold>ārammaṇaṃ</bold> paṭisandhijanakassa kammassa vasena <bold>vocchijjati. Patiṭṭhā na hoti</bold> sarāgakāle viya anupaṭṭhānato <pageBreak edition="V" number="2.0199" />. <bold>Appatiṭṭhitaṃ</bold> viññāṇaṃ vuttappakārena. <bold>Anabhisaṅkharitvā</bold>ti anuppādetvā paccayaghātena.</paragraph>
    <centered line="140">Upayasuttavaṇṇanā niṭṭhitā.</centered>
    <subhead line="141">2. Bījasuttavaṇṇanā</subhead>
    <paragraph line="142" number="54"><bold>Bījajātānī</bold>ti <bold>jāta</bold>-saddo padapūraṇamattanti āha <bold>‘‘bījānī’’</bold>ti. <bold>Vaca</bold>nti setavacaṃ. <bold>Ajjuka</bold>nti tacchakaṃ. <bold>Phaṇijjakaṃ</bold> tulasi. <bold>Abhinnānī</bold>ti ekadesenapi akhaṇḍitāni. <bold>Bījatthāyā</bold>ti bījakiccāya. <bold>Na upakappatī</bold>ti paccayo na hotīti dasseti. <bold>Na pāpitānī</bold>ti pūtitaṃ na upagatāni. Taṇḍulasārassa ādānato <bold>sārādāni</bold>. Ārammaṇaggahaṇavasena viññāṇaṃ tiṭṭhati etthāti <bold>viññāṇaṭṭhitiyo. Ārammaṇavasenā</bold>ti ārammaṇabhāvavasena. <bold>Sinehanaṭṭhenā</bold>ti taṇhāyanavasena siniddhatāpādanena, yato ‘‘nandūpasecana’’nti vuttaṃ. Tathā hi viropitaṃ taṃ kammaviññāṇaṃ paṭisandhiaṅkuruppādanasamatthaṃ hoti. <bold>Sappaccaya</bold>nti avijjāayonisonamanasikārādipaccayehi sappaccayaṃ. <bold>Viruhati</bold> vipākasantānuppādanasamattho hutvā.</paragraph>
    <centered line="143">Bījasuttavaṇṇanā niṭṭhitā.</centered>
    <subhead line="144">3. Udānasuttavaṇṇanā</subhead>
    <paragraph line="145" number="55"><bold>Udānaṃ udāharī</bold>ti attamanavācaṃ nicchāresi. <bold>Esa</bold> vuttappakāro udāhāro. Bhuso nissayo upanissayo, dānameva upanissayo <bold>dānūpanissayo</bold>. Esa nayo sesesupi. Tattha dānūpanissayo annādivatthūsu balavāti balavabhāvena hoti, tasmā upanissayabahulo kāmarāgappahāneneva kataparicayattā vipassanamanuyuñjanto na cirasseva anāgāmiphalaṃ pāpuṇāti, tathā suvisuddhasīlūpanissayo kāmadosajigucchanena. Yadi evaṃ kasmā ime dve upanissayā dubbalāti vuttā <pageBreak edition="M" number="2.0224" />? Vijjūpamaññāṇasseva paccayabhāvato. Sopi bhāvanūpanissayasahāyalābheneva, na kevalaṃ. Bhāvanā pana paṭivedhassa visesahetubhāvato balavā upanissayo. Tathā hi sā vajirūpamañāṇassa visesapaccayo. Tenāha <bold>‘‘bhāvanūpanissayo arahattaṃ pāpetī’’</bold>ti.</paragraph>
    <paragraph line="146"><bold>So</bold>ti milakatthero. <bold>Vihāra</bold>nti vasanaṭṭhānaṃ. Vihārapaccante hi paṇṇasālāya thero viharati. <bold>Upaṭṭhāti</bold> ekalakkhaṇena. <bold>Kūṭagoṇo viya</bold> gamanavīthiṃ. <bold>Tatthā</bold>ti allakaṭṭharāsimhi. <bold>Udakamaṇikāna</bold>nti udakathevānaṃ.</paragraph>
    <paragraph line="147"><bold>Attaniyeva</bold><pageBreak edition="V" number="2.0200" /><bold>upanesi</bold> udānakathāya vuttadhammānaṃ paripuṇṇānaṃ attani saṃvijjamānattā. Tenāha <bold>‘‘uṭṭhānavatā’’</bold>tiādi. Ayañhi milakatthero sikkhāya gāravo sappatisso vattapaṭivattaṃ pūrento visuddhasīlo hutvā ṭhito, tasmā <bold>‘‘dubbalūpanissaye’’</bold>ti vuttaṃ. Tenāha bhagavā udānento ‘‘no cassaṃ…pe… saññojanānī’’ti.</paragraph>
    <paragraph line="148"><bold>Sace ahaṃ na bhaveyya</bold>nti yadi ahaṃ nāma koci na bhaveyyaṃ tādisassa ahaṃsaddavacanīyassa kassaci atthassa abhāvato. Tato <bold>eva mama parikkhāropi na bhaveyya</bold>tassa ca pabhaṅgubhāvena anavaṭṭhitabhāvato. Evaṃ attuddesikabhāvena padadvayassa atthaṃ vatvā idāni kammaphalavasena vattuṃ <bold>‘‘sace vā panā’’</bold>tiādi vuttaṃ. Atītapaccuppannavasena suññataṃ dassetvā idāni paccuppannānāgatavasena taṃ dassento <bold>‘‘idāni panā’’</bold>tiādi vuttaṃ. <bold>Evaṃ adhimuccanto</bold>ti edisaṃ adhimuttiṃ pavattento. <bold>Vibhavissatī</bold>ti vinassissati. Vibhavo hi vināso. Tenāha <bold>‘‘bhijjissatī’’</bold>ti. Vibhavadassanaṃ <bold>vibhavo</bold>ti uttarapadalopena vuttanti āha <bold>‘‘vibhavadassanenā’’</bold>ti. <bold>Vibhavadassanaṃ nāma</bold> accantāya vināsassa dassanaṃ. <bold>Ta</bold>nti ariyamaggaṃ. Sāmaññajotanā hesā visesaniṭṭhā hotīti tatiyamaggavasena attho veditabbo.</paragraph>
    <paragraph line="149"><bold>Upari maggaphala</bold>nti aggamaggaphalaṃ. Natthi etissā jātiyā antaranti <bold>anantarā,</bold> anantarā vipassanā maggassa. Gotrabhū pana anulomavīthipariyāpannattā vipassanāgatikaṃ vā siyā, nibbānārammaṇattā maggagatikaṃ vāti na tena maggo antariko nāma hoti. Tenāha <bold>‘‘vipassanā maggassa āsannānantaraṃ nāmā’’</bold>ti <pageBreak edition="M" number="2.0225" />. Phalaṃ pana nibbānārammaṇattā kilesānaṃ pajahanavasena pavattanato lokuttarabhāvato ca kammamaggagatikameva, kusalavipākabhāvena pana nesaṃ attho pabhedoti vipassanāya phalassa siyā anantaratāti vuttaṃ <bold>‘‘phalassa dūrānantaraṃ nāmā’’</bold>ti. ‘‘Āsavānaṃ khayo’’ti pana aggamagge vuccamāne vipassanānaṃ āsannatāya vattabbameva natthi. <bold>Atasitāye</bold>ti na tasitabbe tāsaṃ anāpajjitabbe. <bold>Tāso</bold>ti tāsahetu ‘‘tasati etasmā’’ti katvā. <bold>So</bold>ti assutavā puthujjano. <bold>Tilakkhaṇāhata</bold>nti aniccatādilakkhaṇattayalakkhitaṃ. <bold>Manamhi naṭṭho</bold>ti īsakaṃ naṭṭhomhi, tato parampi tattheva ṭhatvā kiñci apūritattā eva muttoti adhippāyo. <bold>‘‘Na tāso nāma hotī’’</bold>ti vatvā tassa atāsabhāvaṃ dassetuṃ <bold>‘‘na hī’’</bold>tiādi vuttaṃ. Kalyāṇaputhujjano hi bhayatupaṭṭhānañāṇena ‘‘sabhayā saṅkhārā’’ti vipassanto na uttasati.</paragraph>
    <centered line="150">Udānasuttavaṇṇanā niṭṭhitā.</centered>
    <subhead line="151">4. Upādānaparipavattasuttavaṇṇanā</subhead>
    <paragraph line="152" number="56"><bold>Catunnaṃ</bold><pageBreak edition="V" number="2.0201" /><bold>parivaṭṭanavasenā</bold>ti paccekakkhandhesu catunnaṃ ariyasaccānaṃ parivaṭṭanavasena. <bold>Rūpaṃ abbhaññāsi</bold>nti sakalabhūtupādārūpaṃ kucchitabhāvato tattha ca tucchavipallāsatāya ‘‘dukkhasacca’’nti abhivisiṭṭhena ñāṇena aññāsiṃ paṭivijjhiṃ. Āhāravasena rūpakāyassa hānivuddhādīnaṃ pākaṭabhāvato visesapaccayato ca tassa <bold>‘‘āhārasamudayā’’</bold>ti vuttaṃ. Dukkhasamudayakathā nāma vaṭṭakathāti <bold>‘‘sacchandarāgo’’</bold>ti visesetvā vuttaṃ. <bold>Chandarāga</bold>ggahaṇena ca upādānakammāvijjāpi gahitā eva. <bold>Paṭipannā</bold> hontīti attho. Vattamānakālappayogo hesa yathā ‘‘kusalaṃ cittaṃ uppannaṃ hotī’’ti. <bold>Patiṭṭhahantī</bold>ti patiṭṭhaṃ labhanti. <bold>Kevalino</bold>ti idha vimuttiguṇena pāripūrīti āha <bold>‘‘sakalino katasabbakiccā’’</bold>ti. <bold>Yena te</bold>ti yena avasiṭṭhena te asekkhe paññāpentā paññāpeyyuṃ, taṃ nesaṃ vaṭṭaṃ sekkhānaṃ viya natthi paññāpanāya. <bold>Vaṭṭanti kāraṇaṃ</bold> vaṭṭanaṭṭhena phalassa pavattanaṭṭhena. <bold>Asekkhabhūmivāro</bold>ti asekkhabhūmippavatti.</paragraph>
    <centered line="153">Upādānaparipavattasuttavaṇṇanā niṭṭhitā.</centered>
    <subhead line="154">5. Sattaṭṭhānasuttavaṇṇanā</subhead>
    <paragraph line="155" number="57"><bold>Sattasu</bold><pageBreak edition="M" number="2.0226" /><bold>okāsesū</bold>ti rūpapajānanādīsu sattasu okāsesu. <bold>Vusitavāso</bold>ti vusitaariyavāso. <bold>Etthā</bold>ti imasmiṃ uddese. <bold>Sesaṃ</bold> nāma idha vuttāvasesaṃ. <bold>Vuttanayenā</bold>ti heṭṭhā vuttanayena veditabbaṃ. <bold>Ussadanandiya</bold>nti ussannaguṇavato tosanaṃ sammodāpanaṃ. Guṇakittanena <bold>palobhanīyaṃ</bold> sekkhakalyāṇaputhujjanānaṃ pasāduppādanena. Idāni vuttameva atthaṃ pākaṭaṃ kātuṃ <bold>‘‘yathā hī’’</bold>tiādi vuttaṃ.</paragraph>
    <paragraph line="156"><bold>Ettāvatā</bold>ti pañcannaṃ khandhānaṃ vasena sattasu ṭhānesu kosalladīpanena ettakena desanākkamena. <bold>Ta</bold>nti ārammaṇaṃ. <bold>Dhātuādimattamevā</bold>ti dhātāyatanapaṭiccasamuppādamattameva. <bold>Imesu dhammesū</bold>ti imesu jātādīsu. <bold>Kammaṃ katvā</bold>ti sammasanakammaṃ niṭṭhapetvāti attho. Evamettha pañcannaṃ khandhānaṃ vasena sattaṭṭhānakosallapavattiyā pabhedena vibhajitvā <bold>‘‘tividhūpaparikkhī’’</bold>ti dasseti dhammarājā.</paragraph>
    <centered line="157">Sattaṭṭhānasuttavaṇṇanā niṭṭhitā.</centered>
    <subhead line="158">6. Sammāsambuddhasuttavaṇṇanā</subhead>
    <paragraph line="159" number="58"> Adhikaṃ <pageBreak edition="V" number="2.0202" /> savisesaṃ payasati payuñjati etenāti <bold>adhippayāso,</bold> visiṭṭhapayogo. Tenāha <bold>‘‘adhikapayogo’’</bold>ti. <bold>Imañhi magga</bold>nti aṭṭhaṅgikaṃ ariyamaggamāha. <bold>Idhā</bold>ti imasmiṃ sutte. <bold>Avattamānaṭṭhenā</bold>ti buddhuppādato pubbe na vattamānabhāvena. <bold>Maggaṃ jānātī</bold>ti samudāgamato paṭṭhāya sapubbabhāgaṃ sasambhāravisayaṃ saphalaṃ saudrayaṃ ariyaṃ maggaṃ jānāti avabujjhatīti <bold>maggaññū. Vidita</bold>nti aññesampi ñātaṃ paṭiladdhaṃ hatthatale āmalakaṃ viya <bold>pākaṭaṃ akāsi,</bold> tathā katvā desesi. Amagge parivajjanena magge paṭipattīti tassa maggakusalatā viya amaggakusalatāpi icchitabbāti āha <bold>‘‘magge ca amagge ca kovido’’</bold>ti. <bold>Ahaṃ paṭhamaṃ gato</bold>ti ahaṃ paṭhamamaggena samannāgato.</paragraph>
    <centered line="160">Sammāsambuddhasuttavaṇṇanā niṭṭhitā.</centered>
    <subhead line="161">7. Anattalakkhaṇasuttavaṇṇanā</subhead>
    <paragraph line="162" number="59"><bold>Purāṇupaṭṭhāke</bold>ti <pageBreak edition="M" number="2.0227" /> pubbe padhānapadahanakāle upaṭṭhākabhūte. ‘‘Avasavattanaṭṭhena assāmikaṭṭhena suññataṭṭhena attapaṭikkhepaṭṭhenā’’ti evaṃ <bold>pubbe vuttehi. Ettakena ṭhānenā</bold>ti ‘‘rūpaṃ, bhikkhave, anattā’’ti ārabhitvā yāva ‘‘evaṃ me viññāṇaṃ mā ahosī’’ti ettakena suttapadesena. Akathitasseva kathanaṃ uttaraṃ, na kathitassāti vuttaṃ <bold>‘‘tāni dassetvā’’</bold>ti. <bold>Samodhānetvā</bold>ti sampiṇḍitvā. <bold>Vitthārakathā</bold>ti vitthārato aṭṭhakathā. <bold>Anattalakkhaṇamevā</bold>ti tabbahulatāya tappadhānatāya ca vuttaṃ. Aniccatādīnampi hi tattha taṃdīpanatthameva vuttattā tadeva jeṭṭhaṃ padhānaṃ tathā veneyyajjhāsayato.</paragraph>
    <centered line="163">Anattalakkhaṇasuttavaṇṇanā niṭṭhitā.</centered>
    <subhead line="164">8. Mahālisuttavaṇṇanā</subhead>
    <paragraph line="165" number="60"><bold>Ekantadukkhantiādīni</bold> padāni vuttanayāneva, tasmā tattha vuttanayeneva attho veditabbo. Ettha ca yathā sarāgo hetu paccayo saṃkilesāya, evaṃ savipassano maggo hetu paccayo ca visuddhiyāti daṭṭhabbaṃ.</paragraph>
    <centered line="166">Mahālisuttavaṇṇanā niṭṭhitā.</centered>
    <subhead line="167">9. Ādittasuttavaṇṇanā</subhead>
    <paragraph line="168" number="61"><bold>Ekādasahī</bold>ti <pageBreak edition="V" number="2.0203" /> rāgādīhi upāyāsapariyosānehi ekādasahi santāpanaṭṭhena aggīhi. <bold>Dvīsū</bold>ti aṭṭhamanavamesu. <bold>Dukkhalakkhaṇamevā</bold>ti tabbahulatāya tappadhānatāya ca vuttaṃ.</paragraph>
    <centered line="169">Ādittasuttavaṇṇanā niṭṭhitā.</centered>
    <subhead line="170">10. Niruttipathasuttavaṇṇanā</subhead>
    <paragraph line="171" number="62"><bold>Niruttiyova niruttipathā</bold>ti <bold>patha</bold>-saddena padavaḍḍhanamāha yathā ‘‘bījāniyeva bījajātānī’’ti. <bold>Niruttivasenā</bold>ti nibbacanavasena. <bold>Pathā ca</bold> atthānurūpabhāvato <pageBreak edition="M" number="2.0228" />. <bold>Tīṇipī</bold>ti niruttiadhivacanapaññattipathapadāni. Tathā hi ‘‘phusatīti phasso’’tiādinā nīharitvā vacanaṃ <bold>nirutti,</bold> ‘‘sirīvaḍḍhako dhanavaḍḍhako’’tiādinā vacanamattameva adhikāraṃ katvā pavattaṃ <bold>adhivacanaṃ,</bold> ‘‘takko vitakko’’tiādinā taṃtaṃpakārena ñāpanato <bold>paññatti</bold>. Atha vā taṃtaṃatthappakāsanena nicchitaṃ, niyataṃ vā vacanaṃ <bold>nirutti</bold>. Adhi-saddo uparibhāge, upari vacanaṃ <bold>adhivacanaṃ</bold>. Kassa upari? Pakāsetabbassa atthassāti pākaṭoyamattho. Adhīnaṃ vacanaṃ <bold>adhivacanaṃ</bold>. Kena adhīnaṃ? Atthena. Atthassa paññāpanatthena <bold>paññattī</bold>ti evaṃ niruttiādipadānaṃ sabbavacanesu pavatti veditabbā. Aññathā ‘‘phusatīti phasso’’tiādippakārena niddhāraṇavacanānaṃyeva niruttitā, sirivaḍḍhakadhanavaḍḍhakapakārānameva abhilāpanaṃ adhivacanatā. ‘‘Takko vitakko’’ti evaṃpakārānameva ekameva atthaṃ tena tena pakārena ñāpentānaṃ vacanānaṃ paññattitā ca āpajjeyya. <bold>Asaṃkiṇṇā</bold>ti na saṃkiṇṇā. Tenāha <bold>‘‘avijahitā…pe… achaḍḍitā’’</bold>ti. <bold>Na saṃkīyantī</bold>ti na saṃkirīyanti, <bold>na saṃkīyissanti</bold> na saṃkirīyissantīti attho. <bold>Appaṭikuṭṭhā</bold>ti na paṭikkhittā. Yasmā bhaṅgaṃ atikkantaṃ uppādādi atikkantameva hoti, tasmā vuttaṃ <bold>‘‘bhaṅgamevā’’</bold>ti. Yasmā desantaraṃ saṅkantopi atikkantanti vuccati, tasmā tadābhāvaṃ dassetuṃ <bold>‘‘desantaraṃ asaṅkamitvā’’</bold>ti vuttaṃ. Yattha yattha hi saṅkhārā uppajjanti, tattha tattheva bhijjanti nirujjhanti vipariṇamanti vināsaṃ āpajjanti. Tenāha <bold>‘‘vipariṇatanti…pe… naṭṭha’’</bold>nti. <bold>Apākaṭībhūtaṃ</bold> ajātattā eva.</paragraph>
    <paragraph line="172">Vasabhaṇagottatāya <bold>vassabhaññā. Mūladiṭṭhigatikā</bold>ti mūlabhūtā diṭṭhigatikā, imasmiṃ kappe sabbapaṭhamaṃ tādisadiṭṭhisamuppādakā. <bold>Punappunaṃ āvajjentassā</bold>ti ahetuvādapaṭisaṃyuttaganthaṃ uggahetvā pariyāpuṇitvā tadatthaṃ vīmaṃsantassa ‘‘natthi hetu, natthi paccayo sattānaṃ saṃkilesāyā’’tiādinayappavattāya <pageBreak edition="V" number="2.0204" /> laddhiyā ārammaṇe micchāsati santiṭṭhati, ‘‘natthi hetū’’tiādivasena anussavūpaladdhe atthe tadākāraparivitakkanehi saviggahe viya sarūpato cittassa paccupaṭṭhite cirakālaparicayena ‘‘evameta’’nti nijjhānakkhamabhāvūpagamanena nijjhānakkhantiyā tathāgahite punappunaṃ tatheva āsevantassa bahulīkarontassa micchāvitakkena samādiyamānā micchāvāyāmūpatthambhitā ataṃsabhāvaṃ ‘‘taṃsabhāva’’nti <pageBreak edition="M" number="2.0229" /> gaṇhantī micchāsatīti laddhanāmā taṃladdhisahagatā taṇhā santiṭṭhati. Yathāsakaṃ vitakkādipaccayalābhena tasmiṃ ārammaṇe adhiṭṭhitatāya anekaggataṃ pahāya cittaṃ ekaggataṃ appitaṃ viya hoti micchāsamādhinā. Sopi hi paccayavisesehi laddhabhāvanābalo īdise ṭhāne samādhānapatirūpakiccakaro hotiyeva vālavijjhanādīsu viyāti daṭṭhabbaṃ. Tathā hi anekakkhattuṃ tenākārena pubbabhāgiyesu javanavāresu pavattesu sabbapacchime javanavāre satta javanāni javanti. Tattha paṭhame satekiccho hoti, tathā dutiyādīsu. Sattame pana javane sampatte atekiccho hoti. Tenāha <bold>‘‘assādentassā’’</bold>tiādi. <bold>Imesupī</bold>ti dvīsupi ṭhānesu.</paragraph>
    <paragraph line="173"><bold>Paccuppannaṃ vā</bold>ti ettha <bold>iti</bold>-saddo ādiattho. Tena ‘‘yadetaṃ anāgataṃ nāma, nayidaṃ anāgata’’ntiādikaṃ saṅgaṇhāti. <bold>Tepī</bold>ti te vassabhaññāpi <bold>na maññiṃsu</bold> lokasamaññāya anatikkamanīyato. Tenāha <bold>‘‘atītaṃ panā’’</bold>tiādi. <bold>Khandhānaṃ</bold> upari niruḷhā <bold>paṇṇatti</bold>.</paragraph>
    <centered line="174">Niruttipathasuttavaṇṇanā niṭṭhitā.</centered>
    <centered line="175">Upayavaggavaṇṇanā niṭṭhitā.</centered>
    <title line="176">7. Arahantavaggo</title>
    <subhead line="177">1. Upādiyamānasuttavaṇṇanā</subhead>
    <paragraph line="178" number="63"><bold>Gaṇhamāno</bold>ti ‘‘etaṃ mamā’’tiādinā gaṇhamāno. <bold>Pāsenā</bold>ti rāgapāsena. Tañhi māro mārapāsoti maññati. Tenāha ‘‘antalikkhacaro pāso, yvāyaṃ carati mānaso’’ti (saṃ. ni. 1.151; mahāva. 33). <bold>Mutto nāma hoti</bold> anupādiyato sabbaso khandhassa abhāvato.</paragraph>
    <centered line="179">Upādiyamānasuttavaṇṇanā niṭṭhitā.</centered>
    <subhead line="180">2-6. Maññamānasuttādivaṇṇanā</subhead>
    <paragraph line="181" number="64-68"> ‘‘Etaṃ <pageBreak edition="V" number="2.0205" /><pageBreak edition="M" number="2.0230" /> mamā’’tiādinā. <bold>Maññanā abhinandanā</bold> ca. <bold>Taṇhāchando</bold>ti taṇhā eva chando. Sā hi taṇhāyanaṭṭhena taṇhā, chandikataṭṭhena chando. Catutthaṃ aniccalakkhaṇamukhena vuttaṃ, pañcamaṃ dukkhalakkhaṇamukhena, chaṭṭhaṃ anattalakkhaṇamukhena. Sesaṃ tīsupi sadisamevāti vuttaṃ ‘‘eseva nayo’’ti.</paragraph>
    <centered line="182">Maññamānasuttādivaṇṇanā niṭṭhitā.</centered>
    <subhead line="183">7. Anattaniyasuttavaṇṇanā</subhead>
    <paragraph line="184" number="69"><bold>Anattaniya</bold>nti na attaniyaṃ. Tenāha <bold>‘‘na attano santaka’’</bold>nti.</paragraph>
    <centered line="185">Anattaniyasuttavaṇṇanā niṭṭhitā.</centered>
    <subhead line="186">8-10. Rajanīyasaṇṭhitasuttādivaṇṇanā</subhead>
    <paragraph line="187" number="70-72"><bold>Rajanīyenā</bold>ti rajanīyena rāguppādakena. Tenāha <bold>‘‘rāgassa paccayabhāvenā’’</bold>ti. <bold>Rāhulasaṃyutte</bold> rāhulattherassa pucchāvasena āgatā. Idha rādhattherassa surādhattherassa ca pucchāvasena, pāḷi pana sabbattha sadisā. Tenāha <bold>‘‘vuttanayeneva veditabbānī’’</bold>ti.</paragraph>
    <centered line="188">Rajanīyasaṇṭhitasuttādivaṇṇanā niṭṭhitā.</centered>
    <centered line="189">Arahantavaggavaṇṇanā niṭṭhitā.</centered>
    <title line="190">8. Khajjanīyavaggo</title>
    <subhead line="191">1-3. Assādasuttādivaṇṇanā</subhead>
    <paragraph line="192" number="73-75"><bold>Catusaccameva kathitaṃ</bold> assādādīnañceva samudayādīnañca vasena desanāya pavattattā. Yasmā assādo samudayasaccaṃ, ādīnavo dukkhasaccaṃ, nissaraṇaṃ maggasaccaṃ nirodhasaccañcāti vuttovāyamattho; dutiye samudayassādo <pageBreak edition="M" number="2.0231" /> samudayasaccaṃ, ādīnavo dukkhasaccaṃ, atthaṅgamo <pageBreak edition="V" number="2.0206" /> nirodhasaccaṃ, nissaraṇaṃ maggasaccanti vuttovāyamattho; tatiyaṃ ariyasāvakasseva vasena vuttaṃ.</paragraph>
    <centered line="193">Assādasuttādivaṇṇanā niṭṭhitā.</centered>
    <subhead line="194">4. Arahantasuttavaṇṇanā</subhead>
    <paragraph line="195" number="76"><bold>Yattakā sattāvāsā</bold>ti tasmiṃ tasmiṃ sattanikāye āvasanaṭṭhena sattā eva sattāvāsā. Tena yattakā sattāvāsā, tehi sabbehipi ete aggā ete seṭṭhā, ye ime arahantāti dasseti. <bold>Purimanayenevā</bold>ti purimasmiṃ sattaṭṭhānakosallasutte vuttanayena.</paragraph>
    <paragraph line="196"><bold>Tadatthaparidīpanāhī</bold>ti ‘‘pañcakkhandhe pariññāya. Taṇhā tesaṃ na vijjati. Asmimāno samucchinno’’tiādinā tassa yathāniddiṭṭhassa suttassa atthadīpanāhi ceva ‘‘anejaṃ te anuppattā, cittaṃ tesaṃ anāvila’’ntiādinā visesatthaparidīpanāhi ca. Jhānamaggaphalapariyāpannaṃ atisayitasukhaṃ etesamatthīti <bold>sukhino</bold>ti āha <bold>‘‘jhāna…pe… sukhitā’’</bold>ti. <bold>Taṇhā tesaṃ na vijjatī</bold>ti ettha tesaṃ apāyadukkhajanikā taṇhā na vijjatīti vuttaṃ. Vaṭṭamūlikāya taṇhāya abhāvā ‘‘nandī tesaṃ na vijjatī’’ti ettha vuccatīti. <bold>Imassapī</bold>ti <bold>pi</bold>-saddena dukkhassābhāvenapīti dukkhābhāvo viya vaṭṭamūlikataṇhābhāvo sampiṇḍīyatīti daṭṭhabbaṃ. Tena hi te anupādisesanibbānappattiyā accantasukhitā evāti vuccantīti. ‘‘Seyyohamasmī’’tiādinayappavattiyā <bold>navavidho. Ñāṇenā</bold>ti aggamaggaññāṇena.</paragraph>
    <paragraph line="197"><bold>Arahattaṃ</bold> anuppattā. <bold>Alittā</bold>ti amakkhitā. <bold>Brahmabhūtā</bold>ti brahmabhāvaṃ pattā, brahmato vā ariyamaggañāṇato bhūtā ariyāya jātiyā jātā. Satta saddhammā gocaro pavattiṭṭhānaṃ etesanti <bold>sattasaddhammagocarā</bold>.</paragraph>
    <paragraph line="198"><bold>Nirāsaṅkacāro nāma gahito</bold> kutocipi tesaṃ āsaṅkāya abhāvato. Sammādiṭṭhiādīhi <bold>dasahi aṅgehi</bold> sammāvimutti-sammāñāṇapariyosānehi. ‘‘Āguṃ na karotī’’tiādīhi <bold>catūhi kāraṇehi. Taṇhā tesaṃ na vijjatī</bold>ti idampi taṇhāpahānassa bahūpakāratādassanaṃ. Tenāha <bold>‘‘dāsakārikā taṇhāpi tesaṃ natthī’’</bold>ti.</paragraph>
    <paragraph line="199"><bold>Na</bold><pageBreak edition="M" number="2.0232" /><bold>vikampanti</bold> ‘‘seyyohamasmī’’tiādinā.</paragraph>
    <paragraph line="200"><bold>Uddhaṃ</bold><pageBreak edition="V" number="2.0207" /><bold>tiriyaṃ apācīna</bold>nti ettha ‘‘uddhaṃ vuccatī’’tiādinā rūpamukhena attabhāvaṃ gahetvā pavatto paṭhamanayo. Kālattayavasena dhammappavattiṃ gahetvā pavatto dutiyanayo. Ṭhānavasena sakalalokadhātuṃ gahetvā pavatto tatiyanayo. <bold>Buddhā</bold>ti cattāri saccāni buddhavanto.</paragraph>
    <paragraph line="201"><bold>Sīhanādasamodhāna</bold>nti sīhanādānaṃ saṃkalanaṃ. Loke attano uttaritarassābhāvā <bold>anuttarā</bold>. Uttaro tāva tiṭṭhatu puriso, sadisopi tāva natthīti <bold>asadisā</bold>. Sakalampi bhavaṃ uttaritvā <bold>bhavapiṭṭhe ṭhatvā</bold> vimuttisukhena sukhitattādivasena ekavīsatiyākārehi <bold>sīhanādaṃ nadanti</bold>.</paragraph>
    <centered line="202">Arahantasuttavaṇṇanā niṭṭhitā.</centered>
    <subhead line="203">5. Dutiyaarahantasuttavaṇṇanā</subhead>
    <paragraph line="204" number="77"><bold>Suddhikamevā</bold>ti suddhasaṃkhittabandhameva katvā.</paragraph>
    <centered line="205">Dutiyaarahantasuttavaṇṇanā niṭṭhitā.</centered>
    <subhead line="206">6. Sīhasuttavaṇṇanā</subhead>
    <paragraph line="207" number="78"><bold>Sīho</bold>ti parissayasahanato paṭipakkhahananato ca ‘‘sīho’ti laddhanāmo migādhipati. <bold>Cattāro</bold>ti ca samānepi sīhajātikabhāve vaṇṇavisesādisiddhena visesena cattāro sīhā. Te idāni nāmato vaṇṇato āhārato dassetvā idhādhippetasīhaṃ nānappakārato vibhāvetuṃ <bold>‘‘tiṇasīho’’</bold>tiādi āraddhaṃ. Tiṇabhakkho sīho <bold>tiṇasīho</bold> purimapade uttarapadalopena yathā ‘‘sākapatthivo’’ti. Kāḷavaṇṇatāya <bold>kāḷasīho</bold>. Tathā <bold>paṇḍusīho</bold>. Tenāha <bold>‘‘kāḷasīho kāḷagāvisadiso, paṇḍusīho paṇḍupalāsavaṇṇagāvisadiso’’</bold>ti. Rattakambalassa viya kesaro kesarakalāpo etassa atthīti <bold>kesarī</bold>. Lākhārasaparikammakatehi viya pādapariyantehīti yojanā.</paragraph>
    <paragraph line="208">Kammānubhāvasiddhaādhipaccamahesakkhatāhi <pageBreak edition="M" number="2.0233" /><bold>sabbamigagaṇassa rājā suvaṇṇaguhato vā</bold>tiādi ‘‘sīhassa vihāro kiriyā evaṃ hotī’’ti katvā vuttaṃ.</paragraph>
    <paragraph line="209"><bold>Samaṃ patiṭṭhāpetvā</bold>ti sabbabhāgehi samameva bhūmiyaṃ patiṭṭhāpetvā. <bold>Ākaḍḍhitvā</bold>ti purato ākaḍḍhitvā <pageBreak edition="V" number="2.0208" />. <bold>Abhiharitvā</bold>ti abhimukhaṃ haritvā. <bold>Saṅghāta</bold>nti vināsaṃ. Vīsatiyaṭṭhikaṃ ṭhānaṃ <bold>usabhaṃ</bold>.</paragraph>
    <paragraph line="210"><bold>Samasīho</bold>ti samajātiko samabhāgo ca sīho. <bold>Samānosmī</bold>ti desanāmattaṃ, samappabhāvatāyapi na bhāyati. <bold>Sakkāyadiṭṭhibalavatāyā</bold>ti ‘‘ke aññe amhehi uttaritarā, atha kho mayameva mahābalā’’ti evaṃ balātimānanimittāya ahaṅkārahetubhūtāya sakkāyadiṭṭhiyā balabhāvena. <bold>Sakkāyadiṭṭhipahīnattā</bold>ti sakkāyadiṭṭhiyā pahīnattā nirahaṅkārattā attasinehassa suṭṭhu samugghāṭitattā <bold>na bhāyati</bold>.</paragraph>
    <paragraph line="211"><bold>Tathā tathā</bold>ti sīhasadisatādinā tena tena pakārena attānaṃ kathesīti vatvā tamatthaṃ vivaritvā dassetuṃ <bold>‘‘sīhoti kho’’</bold>tiādi vuttaṃ.</paragraph>
    <paragraph line="212"><bold>Katābhinīhārassa</bold> lokanāthassa bodhiyā niyatabhāvappattiyā ekantabhāvībuddhabhāvoti katvā ‘‘tīsu pāsādesu nivāsakālo, magadharañño paṭiññādānakālo, pāyāsassa paribhuttakālo’’tiādinā abhisambodhito purimāvatthāpi sīhasadisaṃ katvā dassitā. Bhāvini, bhūtopacāropi hi lokavohāro. Vijjābhāvasāmaññato bhūtavijjā itaravijjāpi ekajjhaṃ gahetvā paṭiccasamuppādasammasanato taṃ puretaraṃ siddhaṃ vipākaṃ viya katvā āha <bold>‘‘tisso vijjā visodhetvā’’</bold>ti. Anulomapaṭilomato pavattañāṇavasena <bold>‘‘yamakañāṇamanthanenā’’</bold>ti vuttaṃ.</paragraph>
    <paragraph line="213"><bold>Tattha viharantassā</bold>ti ajapālanigrodhamūle viharantassa. <bold>Ekādasame divase</bold>ti sattasattāhato paraṃ ekādasame divase. <bold>Acalapallaṅke</bold>ti isipatane dhammacakkapavattanatthaṃ nisinnapallaṅke. Tampi hi kenaci appaṭivattiyadhammacakkapavattanatthaṃ <pageBreak edition="M" number="2.0234" /> nisajjāti katvā vajirāsanaṃ viya acalapallaṅkaṃ vuccati. <bold>Imasmiñca pana pade</bold>ti ‘‘dveme, bhikkhave, antā’’tiādinayappavatte imasmiṃ saddhammakoṭṭhāse. <bold>Dhammaghoso…pe… dasasahassilokadhātuṃ paṭicchādesi</bold> ‘‘sabbattha ṭhitā suṇantū’’ti adhiṭṭhānena. <bold>Soḷasahākārehī</bold>ti ‘‘dukkhapariññā, samudayappahānaṃ, nirodhasacchikiriyā, maggabhāvanā’’ti evaṃ ekekasmiṃ magge cattāri cattāri katvā soḷasahi ākārehi.</paragraph>
    <paragraph line="214"><bold>Vuttoyeva,</bold> na idha vattabbo, tasmā tattha vuttanayeneva veditabboti adhippāyo. Yasmā ca aparehipi aṭṭhahi kāraṇehi bhagavā tathāgatoti ārabhitvā <bold>udānaṭṭhakathā</bold>dīsupi (udā. aṭṭha. 18; itivu. 38) tathāgatapadassa attho vutto eva, tasmā tattha vuttanayena attho veditabbo <pageBreak edition="V" number="2.0209" />. Yadipi bhagavā na bodhipallaṅke nisinnamattova abhisambuddho jāto, tathāpi tāya nisajjāya nisinnova panujja sabbaparissayaṃ abhisambuddho jāto. Tathā hi taṃ ‘‘aparājitapallaṅka’’nti vuccati. Tasmā <bold>‘‘yāva bodhipallaṅkā vā’’</bold>ti vatvā tena aparitussanto <bold>‘‘yāva arahattamaggañāṇā vā’’</bold>ti āha.</paragraph>
    <paragraph line="215"><bold>Iti rūpa</bold>nti ettha <bold>iti</bold>-saddo nidassanattho. Tena rūpaṃ sarūpato parimāṇato paricchedato dassitanti āha <bold>‘‘idaṃ rupa’’</bold>ntiādi. ‘‘Idaṃ rūpa’’nti hi iminā bhūtupādāyabhedarūpaṃ sarūpato dassitaṃ. <bold>Ettakaṃ rūpa</bold>nti iminā taṃ parimāṇato dassitaṃ. Tassa ca parimāṇassa ekantabhāvadassanena <bold>‘‘na ito bhiyyo rūpaṃ atthī’’</bold>ti vuttaṃ. <bold>Sabhāvato</bold>ti salakkhaṇato. <bold>Sarasato</bold>ti sakiccato. <bold>Pariyantato</bold>ti parimāṇapariyantato. <bold>Paricchedato</bold>ti yattake ṭhāne tassa pavatti, tassa paricchedanato. <bold>Paricchindanato</bold>ti pariyosānappattito. <bold>Taṃ sabbaṃ dassitaṃ hoti</bold> yathāvuttena vibhāgena. <bold>Ayaṃ rūpassa samudayo nāmā</bold>ti ayaṃ āhārādi rūpassa samudayo nāma. Tenāha <bold>‘‘ettāvatā’’</bold>tiādi. <bold>Atthaṅgamo</bold>ti nirodho. ‘‘Āhārasamudayā āhāranirodhā’’ti ca asādhāraṇameva gahetvā sese ādi-saddena saṅgaṇhāti.</paragraph>
    <paragraph line="216"><bold>Paṇṇāsalakkhaṇapaṭimaṇḍita</bold>nti <pageBreak edition="M" number="2.0235" /> paṇṇāsaudayabbayalakkhaṇavibhūsitaṃ samudayatthaṅgamagahaṇato. <bold>Khīṇāsavattā</bold>ti anavasesaṃ sāvasesañca āsavānaṃ parikkhīṇattā. Anāgāmīnampi hi bhayaṃ cittutrāso ca na hotīti. <bold>Ñāṇasaṃvego</bold> bhayatūpaṭṭhānañāṇaṃ. <bold>Itaresaṃ pana devāna</bold>nti akhīṇāsave deve sandhāya vadati. <bold>Bhoti dhammālapanamatta</bold>nti vācasikaṃ tathālapanamattaṃ.</paragraph>
    <paragraph line="217">Cakkanti satthu āṇācakkaṃ, taṃ pana dhammato āgatanti <bold>dhammacakkaṃ</bold>. Tattha ariyasāvakānaṃ paṭivedhadhammato āgatanti <bold>dhammacakkaṃ</bold>. Itaresaṃ desanādhammato āgatanti <bold>dhammacakkaṃ</bold>. Duvidhepi ñāṇaṃ padhānanti ñāṇasīsena vuttaṃ <bold>‘‘paṭivedhañāṇampi desanāñāṇampī’’</bold>ti. Idāni taṃ ñāṇadvayaṃ sarūpato dassetuṃ <bold>‘‘paṭivedhañāṇaṃ nāmā’’</bold>tiādi vuttaṃ. Yasmā cassa ñāṇassa suppaṭividdhattā bhagavā tāni saṭṭhi nayasahassāni veneyyānaṃ dassetuṃ samattho ahosi, tasmā tāni saṭṭhi nayasahassāni tena ñāṇena saddhiṃyeva siddhānīti katvā dassento <bold>‘‘saṭṭhiyā ca nayasahassehi paṭivijjhī’’</bold>ti āha. <bold>Tiparivaṭṭa</bold>nti idaṃ dukkhanti ca, pariññeyyanti ca, pariññātanti ca evaṃ tiparivaṭṭaṃ, taṃyeva <bold>dvādasākāraṃ. Ta</bold>nti desanāñāṇaṃ <bold>pavatteti esa</bold> bhagavā. <bold>Appaṭipuggalo</bold>ti patinidhibhūtapuggalarahito. <bold>Ekasadisassā</bold>ti nibbikārassa.</paragraph>
    <centered line="218">Sīhasuttavaṇṇanā niṭṭhitā.</centered>
    <subhead line="219">7. Khajjanīyasuttavaṇṇanā</subhead>
    <paragraph line="220" number="79"><bold>Vipassanāvasenā</bold>ti <pageBreak edition="V" number="2.0210" /> etarahi rūpavedanādayo anussaritvā ‘‘pubbepāhaṃ evaṃvedano ahosi’’nti atītānaṃ rūpavedanādīnaṃ paccuppannehi visesābhāvadassanā vipassanā, tassā vipassanāya vasena. Yvāyaṃ ‘‘na idaṃ abhiññāvasenā’’ti paṭikkhepo kato, tassa kāraṇaṃ dassento <bold>‘‘abhiññāvasena hī’’</bold>tiādimāha. <bold>Khandhapaṭibaddhā</bold> nāma gottavaṇṇahārādayo. <bold>Evaṃ anussaranto</bold>ti yathāvuttavipassanāvasena anussaranto. Sabhāvadhammānaṃ eva anussaraṇassa vuttattā <bold>‘‘suññatāpabba’’</bold>nti vuttaṃ.</paragraph>
    <paragraph line="221">Yasmā <pageBreak edition="M" number="2.0236" /> te eva rūpādayo neva attā, na attaniyā asārā anissarā, tasmā tato suññā, tesaṃ bhāvo <bold>suññatā,</bold> tassā <bold>lakkhaṇaṃ</bold> ruppanādikaṃ <bold>dassetuṃ</bold>.</paragraph>
    <paragraph line="222"><bold>Kiñcā</bold>ti hetuatthajotake kāraṇe paccattavacananti āha <bold>‘‘kiñcāti kāraṇapucchā, kena kāraṇena rūpaṃ vadethā’’</bold>ti. <bold>Eta</bold>nti etaṃ bhūtupādāyabhedaṃ dhammajātaṃ. <bold>Kena kāraṇena rūpaṃ nāmā</bold>ti kiṃ kāraṇaṃ nissāya rūpanti vuccatīti attho. <bold>Kāraṇuddeso</bold>ti kāraṇassa uddisanaṃ. <bold>Ruppatī</bold>ti ettha <bold>rūpaṃ</bold> nāma sītādivirodhipaccayasannipātena visadisuppatti. Tenāha <bold>‘‘sītenapī’’</bold>tiādi. <bold>Pabbatapāde</bold>ti cakkavāḷapabbatapāde, so pana tattha accuggato pākāro viya ṭhito. Tathā hi tattha sattā olambantā tiṭṭhanti. <bold>Hatthapāsāgatā</bold>ti hatthapāsaṃ āgatā upāgatā. <bold>Tatthā</bold>ti tasmiṃ hatthapāsāgate satte. <bold>Chijjitvā</bold>ti mucchāpattiyā muccitvā, aṅgapaccaṅgaucchedavasena vā paricchijjitvā. <bold>Accantakhāre udake</bold>ti ātapasantāpābhāvena atisītabhāvameva sandhāya accantakhāratā vuttā siyā. Na hi taṃ kappasaṇṭhānaudakaṃ sampattikaramahāmeghavuṭṭhaṃ pathavīsandhārakaṃ kappavināsaudakaṃ viya khāraṃ bhavituṃ arahati, tathā sati pathavīpi vilīyeyyāti. <bold>Mahiṃsakaraṭṭhaṃ</bold> nāma himavantapadese ekaṃ raṭṭhaṃ.</paragraph>
    <paragraph line="223"><bold>Avīcimahāniraye</bold>ti saussadaṃ avīcinirayaṃ vuttaṃ. <bold>Gaṅgāpiṭṭhe</bold>ti gaṅgātīre.</paragraph>
    <paragraph line="224"><bold>Sarantā gacchantī</bold>ti sarīsapapadassa atthaṃ vadati. <bold>Eta</bold>nti ruppanaṃ. Yathā kaṭhinatā pathaviyā paccattalakkhaṇaṃ, evaṃ ruppanaṃ rūpakkhandhassa paccattalakkhaṇaṃ, sabhāvabhūtalakkhaṇanti attho.</paragraph>
    <paragraph line="225"><bold>Purimasadisa</bold>nti <pageBreak edition="V" number="2.0211" /> purime rūpakkhandhe vuttena sadisaṃ. Taṃ ‘‘kinti kāraṇapucchā’’tiādinā <bold>vuttanayeneva veditabbaṃ. Sukhaṃ</bold> iṭṭhārammaṇaṃ. <bold>Sukhādīnaṃ</bold> vedanānaṃ. <bold>Paccayato</bold>ti ārammaṇapaccayato. <bold>Ayamattho</bold>ti ‘‘sukhārammaṇaṃ sukhanti vuccatī’’ti ayamattho. Uttarapadalopena hesa niddeso. <bold>Vedayatī</bold>ti anubhavati. <bold>Vedayitalakkhaṇā</bold>ti anubhavanalakkhaṇā.</paragraph>
    <paragraph line="226"><bold>Nīlapupphe</bold>ti nīlavaṇṇapupphe. <bold>Vatthe vā</bold>ti nīlavatthe. <bold>Vā</bold>-saddena vaṇṇadhātuādiṃ saṅgaṇhāti. <bold>Appanaṃ vā</bold> jhānaṃ <bold>vāpento. Uppajjanasaññāpī</bold>ti yaṃ <pageBreak edition="M" number="2.0237" /> kiñci nīlaṃ rūpāyatanaṃ ārabbha uppajjanasaññāpi, yā pakiṇṇakasaññāti vuccati.</paragraph>
    <paragraph line="227"><bold>Rūpattāyā</bold>ti rūpabhāvāya. <bold>Yāgumevā</bold>ti yāgubhāvinameva vatthuṃ. <bold>Yāguttāya</bold> yāgubhāvāya. <bold>Pacati nāma</bold> puggalo. <bold>Eva</bold>nti yathā yāguādivatthuṃ puriso yāguādiatthāya pacati nipphādeti, ayaṃ evaṃ ruppanādisabhāve dhammasamūhe yathāsakaṃ paccayehi abhisaṅkhariyamāne cetanāpadhāno dhammasamūho pavattanatthaṃ visesapaccayo hutvā te abhisaṅkharoti niropeti nibbatteti. Tenāha <bold>‘‘paccayehī’’</bold>tiādi. <bold>Rūpamevā</bold>ti rūpasabhāvameva, na aññaṃ sabhāvaṃ. <bold>Abhisaṅkharotī</bold>ti itarehi paccayadhammehi adhikaṃ suṭṭhu paccayataṃ karoti. ‘‘Upagacchati yāpeti āyūhatī’’ti tasseva vevacanāni. Abhisaṅkharaṇameva hi āyūhanādīni. <bold>Nibbattetī</bold>ti tesaṃ dhammānaṃ ruppanādibhāvena nibbattiyā paccayo hotīti attho. <bold>Cetayitalakkhaṇassa saṅkhārassā</bold>ti idaṃ saṅkhārakkhandhadhammānaṃ cetanāpadhānattā vuttaṃ. Tathā hi bhagavā suttantabhājanīye saṅkhārakkhandhaṃ vibhajantena cetanāva vibhattā.</paragraph>
    <paragraph line="228"><bold>Vātiṅgaṇaṃ</bold> brahatiphalaṃ. <bold>Caturassavallī</bold>ti tivutālatā. <bold>Akhārika</bold>nti khārarasarahitaṃ, taṃ pana paṇṇaphalādi. Yattha loṇaraso adhiko, taṃ <bold>loṇika</bold>nti āha <bold>‘‘loṇayāgū’’</bold>tiādi. <bold>Ambilādibhedaṃ</bold> rasaṃ.</paragraph>
    <paragraph line="229"><bold>Ākārasaṇṭhānagahaṇavasenā</bold>ti nīlapītādiākāragahaṇavasena ceva vaṭṭacaturassādisaṇṭhānagahaṇavasena ca. <bold>Vināpi ākārasaṇṭhānā</bold>ti ākārasaṇṭhānehi vinā, te ṭhapetvāpi. <bold>Paccattabhedagahaṇavasenā</bold>ti tassa tassa ārammaṇassa pabhedagahaṇavasena. <bold>Asammohato</bold>ti yāthāvato. <bold>Viseso</bold> visesatthadīpanato, <bold>aviseso</bold> ayaṃ dhammo avisesadīpanato. Tenāha <bold>‘‘viseso veditabbo’’</bold>ti. Jānanañhi avisiṭṭhaṃ, taṃ samāsapadato upasaggā visesenti. Tathā hi sañjānanapadaṃ paccabhiññāṇanimittaṃ ākāragahaṇamattaṃ bodheti, vijānanapadaṃ tato visiṭṭhavisayagahaṇaṃ <pageBreak edition="V" number="2.0212" />. Pajānanapadaṃ pana tatopi visiṭṭhataraṃ pakārato avabodhaṃ bodheti. Tenāha <bold>‘‘tassāpī’’</bold>tiādi. <bold>Ārammaṇasañjānanamattamevā</bold>ti nīlādibhedassa ārammaṇassa <pageBreak edition="M" number="2.0238" /> sallakkhaṇamattameva. Avadhāraṇena lakkhaṇapaṭivedhattaṃ nivatteti. Tenāha <bold>‘‘anicca’’</bold>ntiādi. Ñāṇasampayuttacittehi vipassantassa vipassanāya paguṇabhāve sati ñāṇavippayuttena cittenapi vipassanā hotiyevāti āha <bold>‘‘aniccādivasena lakkhaṇapaṭivedhañca pāpetī’’</bold>ti. <bold>Paṭivedha</bold>nti ca upaladdhimeva vadati, na paṭivijjhanaṃ. Tenāha <bold>‘‘ussakkitvā panā’’</bold>tiādi. <bold>Ussakkitvā</bold>ti ussakkāpetvā maggapātubhāvampi pāpeti asammohasabhāvattā. Yathā lakkhaṇapaṭivedhakāle sañjānanalakkhaṇavasena saññāṇaanurūpavaseneva pavattaṃ, evaṃ viññāṇavijānanavasena vāyaṃ anurūpavaseneva pavattatīti daṭṭhabbaṃ.</paragraph>
    <paragraph line="230">Idāni tamatthaṃ heraññikādiupamāya vibhāvetuṃ <bold>‘‘yathā hī’’</bold>tiādimāha. Hiraññaṃ vuccati kahāpaṇaṃ, hiraññajānane niyutto <bold>heraññiko</bold>. Lokavohāre ajātā asañjātā buddhi etassāti <bold>ajātabuddhi,</bold> bāladārako. Vohārakusalo gāmavāsī puriso <bold>gāmikapuriso</bold>. Upabhogaparibhogārahattā <bold>upabhogaparibhogaṃ</bold>. Tambakaṃsamayattā <bold>kūṭo</bold>. Mahāsārattā <bold>cheko</bold>. Aḍḍhasārattā <bold>karaṭo</bold>. Nihīnasārattā <bold>saṇho</bold>. Ettha ca yathā heraññiko kahāpaṇaṃ cittādibhāvato uddhaṃ kūṭādibhāvaṃ rūpadassanādivasena uppattiṭṭhānatopi jānanto anekākārato jānāti, evaṃ paññā ārammaṇaṃ nānappakārato jānāti paṭivijjhati, tāya saddhiṃ pavattamānaviññāṇampi yathāvisayaṃ ārammaṇaṃ jānāti.</paragraph>
    <paragraph line="231">Evaṃ svāyaṃ nesaṃ jānane viseso aññesaṃ avisayo, buddhānaṃ eva visayoti idaṃ visesaṃ milindapañhena vibhāvetuṃ <bold>‘‘tenāhā’’</bold>tiādimāha, taṃ suviññeyyameva.</paragraph>
    <paragraph line="232">Attasuññānaṃ sabhāvadhammānaṃ dhammamattatāya kathitattā <bold>‘‘anattalakkhaṇaṃ kathetvā’’</bold>ti vuttaṃ. Heṭṭhimamaggā ca yadi adhigatā, arahattassa anadhigatattā <bold>‘‘ekadesamattenā’’</bold>ti vuttaṃ, taṃ aniccalakkhaṇaṃ dassetuṃ idaṃ pabbamāraddhaṃ, itarāni dve lakkhaṇāni tassa parihārabhāvenāti adhippāyo.</paragraph>
    <paragraph line="233">Yasmā <pageBreak edition="M" number="2.0239" /> panettha ‘‘taṃ kiṃ maññatha, bhikkhave’’tiādidesanāya tīsu lakkhaṇesu idameva padhānabhāvena dassitaṃ, idaṃ appadhānabhāvenāti na sakkā vattuṃ, tasmā <bold>‘‘tīṇi lakkhaṇāni samodhānetvā dassetumpī’’</bold>ti vuttaṃ. <bold>Apacinātī</bold>ti apacayagāmidhamme nivatteti ekaṃsato apacayagāmipaṭipadāya <pageBreak edition="V" number="2.0213" /> paripūraṇato. Tenāha <bold>‘‘no ācinātī’’</bold>tiādi. <bold>Vaṭṭaṃ vināsetī</bold>ti vidhamati adassanaṃ gameti. <bold>Neva cinātī</bold>ti na vaḍḍheti. <bold>Tadevā</bold>ti taṃ vaṭṭaṃ eva. <bold>Vissajjetī</bold>ti chaḍḍeti. <bold>Vikiratī</bold>ti viddhaṃseti. <bold>Vidhūpetī</bold>ti vaṭṭattayasaṅkhātaṃ aggikkhandhaṃ vigatadhūmaṃ vigatasantāpaṃ karotīti atthoti āha <bold>‘‘nibbāpetī’’</bold>ti.</paragraph>
    <paragraph line="234"><bold>Evaṃ passa</bold>ntiādi anāgāmiphale ṭhitassa ariyasāvakassa aggamaggaphalādhigamāya desanāti adhippāyenāha <bold>‘‘vaṭṭaṃ vināsetvā ṭhitaṃ mahākhīṇāsavaṃ dassessāmī’’</bold>ti. Khīṇāsavassa anāgatabhāvadassanaṃyeva, sabbā cāyaṃ heṭṭhimā desanā suddhavipassanākathā, sahapaṭhamamaggā vā sahavijjūpamadhammā vā vipassanākathāti dassento <bold>‘‘ettakena ṭhānenā’’</bold>tiādimāha.</paragraph>
    <paragraph line="235"><bold>Namassantiyeva</bold> mahatā gāravabahumānena. Tenāha <bold>‘‘namo te purisājaññā’’</bold>tiādi. Tattha nidassanaṃ dassento <bold>‘‘āyasmantaṃ nītattheraṃ viyā’’</bold>ti vatvā tamatthaṃ vibhāvetuṃ <bold>‘‘thero’’</bold>tiādimāha. Tattha <bold>khuraggeyevā</bold>ti kesoropanatthaṃ khuradhārāya agge sīse ṭhapite tacapañcakakammaṭṭhānamukhena bhāvanaṃ anuyuñjanto <bold>arahattaṃ patvā. Brahmavimānā</bold>ti brahmānaṃ nivāsabhūtā vimānā.</paragraph>
    <centered line="236">Khajjanīyasuttavaṇṇanā niṭṭhitā.</centered>
    <subhead line="237">8. Piṇḍolyasuttavaṇṇanā</subhead>
    <paragraph line="238" number="80"> Apakarīyati etenāti <bold>apakaraṇaṃ,</bold> padaṃ. Apakaraṇaṃ pakaraṇaṃ kāraṇanti atthato ekaṃ. Tenāha <bold>‘‘kismiñcideva kāraṇe’’</bold>ti. <bold>Nīharitvā</bold>ti attano samīpacārabhāvato apanetvā. Tathākaraṇañca evamete <pageBreak edition="M" number="2.0240" /> ettakampi appaṭirūpaṃ akatvā āyatiṃ sammā paṭipajjissantīti. <bold>Laddhabalā</bold>ti laddhañāṇabalā.</paragraph>
    <paragraph line="239"><bold>Ekadvīhikāyā</bold>ti ekekassa ceva dvinnaṃ dvinnañca īhikā gati upasaṅkamanā ekadvīhikā. Tenāha <bold>‘‘ekeko ceva dve dve ca hutvā’’</bold>ti. Puthujjanānaṃ samuditānaṃ nāma kiriyā tādisīpi siyāti vuttaṃ <bold>‘‘keḷimpi kareyyu’’</bold>nti. Parikappanavasena sammāsambuddhaṃ uddissa pesalā bhikkhūpi evaṃ karontīti.</paragraph>
    <paragraph line="240">Yugandharapabbatādīnaṃ antare sīdantaraṃ samuddaṃ nāma. Tattha kira vāto na vāyati, patitaṃ yaṃ <pageBreak edition="V" number="2.0214" /> kiñcipi sīdantaranadiyaṃ vilīyantā sīdanteva, tasmā taṃ parivāretvā ṭhitā yugandharādayopi sīdapabbatā nāma. Taṃ sandhāya vuttaṃ <bold>‘‘sīdantare sannisinnaṃ mahāsamuddaṃ viyā’’</bold>ti. <bold>Āhārahetū</bold>ti āmisahetu sappitelādinimittaṃ, tesaṃ paṇāmanā.</paragraph>
    <paragraph line="241"><bold>Pacchima</bold>nti nihīnaṃ. Tenāha <bold>‘‘lāmaka’’</bold>nti, lāmakanto idhādhippeto –</paragraph>
    <gatha1 line="242">‘‘Migānaṃ koṭṭhuko anto, pakkhīnaṃ pana vāyaso;</gatha1>
    <gathalast line="243">Eraṇḍo anto rukkhānaṃ, tayo antā samāgatā’’ti. –</gathalast>
    <unindented line="244">Ādīsu (jā. 1.3.135) viya. <bold>Ulatī</bold>ti abhicarati. Abhisapanti etenāti <bold>abhisāpo</bold>. Abhisāpavatthu <bold>piṇḍolyaṃ</bold>. Attho phalaṃ vaso etassāti atthavasaṃ, kāraṇaṃ, tampi tesu atthi, tattha niyuttāti <bold>atthavasikā</bold>.</unindented>
    <paragraph line="245"><bold>Anto</bold> hadayassa abbhantare <bold>anupaviṭṭhā</bold> sokavatthūhi.</paragraph>
    <paragraph line="246"><bold>Abhijjhāyitā</bold>ti abhijjhāyanasīlo. Abhiṇhappavattiyā ceva bahulabhāvena ca <bold>bahularāgo. Pūtibhāvenā</bold>ti kuthitabhāvena. Byāpādo hi uppajjamāno cittaṃ apagandhaṃ karoti, na sucimanuññabhāvaṃ. <bold>Bhattanikkhittakāko viyā</bold>ti idaṃ bhattaṭṭhānassa asaraṇena kākassa naṭṭhasatitā paññāyatīti katvā vuttaṃ, na bhattanikkhittatāya. <bold>Asaṇṭhito</bold>ti asaṇṭhitacitto. <bold>Kaṭṭhattha</bold>nti kaṭṭhena kattabbakiccaṃ.</paragraph>
    <paragraph line="247"><bold>Pāpavitakkehi kato,</bold> tasmā te anavasesato pahātabbāti <bold>dassanatthaṃ</bold>. Dvinnaṃ vuttattā eko pubbabhāgo, itaro missakoti vattuṃ yuttanti <pageBreak edition="M" number="2.0241" /> adhippāyena <bold>‘‘ettha cā’’</bold>tiādi vuttaṃ. Evaṃ taṃ bhāventassa nirujjhanti evāti ekekamissakatāvasena gahetabbanti porāṇā. Upari tiparivaṭṭadesanāya animittasamādhiyeva dīpito. Tenāha <bold>‘‘yāvañcida’’</bold>nti. <bold>Niddoso</bold>ti vītarāgādinā niddoso.</paragraph>
    <centered line="248">Piṇḍolyasuttavaṇṇanā niṭṭhitā.</centered>
    <subhead line="249">9. Pālileyyasuttavaṇṇanā</subhead>
    <paragraph line="250" number="81"><bold>Pariyādiṇṇarūpacittā</bold>ti <pageBreak edition="V" number="2.0215" /> rāgādīhi pariyādiyitvā khepetvā gahitacittā.</paragraph>
    <paragraph line="251"><bold>Bhagavato cāro vidito</bold> paricayavasena. <bold>Satthā paribhogaṃ karoti</bold> anuggaṇhanto ‘‘evaṃ hissa duggatimokkho bhavissatī’’ti. <bold>Aññatrā</bold>ti vinā.</paragraph>
    <paragraph line="252"><bold>Nāgenā</bold>ti buddhanāgena aṅkusarahitena. Tato eva ujubhūtena <bold>cittena. Īsādantassa</bold> naṅgalasadisadantassa hatthino evaṃ cittaṃ sameti. Tattha kāraṇamāha <bold>‘‘yadeko ramatī vane’’</bold>ti. Etena kāyavivekena ratisāmaññaṃ vadati.</paragraph>
    <paragraph line="253"><bold>Attano dhammatāyā</bold>ti pakatiyā sayameva.</paragraph>
    <paragraph line="254"><bold>Āsavānaṃ khayo</bold>ti idha arahattaṃ adhippetaṃ, taṃ pana aggamaggānantaramevāti āha <bold>‘‘maggānantaraṃ arahattaphala’’</bold>nti. Vicayo desanāpaññā adhippetā, sā ca anekadhā pavattā evāti vuttaṃ <bold>‘‘vicayaso’’</bold>ti, anekakkhattuṃ pavattamānāpi vicayo evāti katvā <bold>‘‘vicayenā’’</bold>ti attho vutto. <bold>Sāsanadhammo</bold>ti sīlakkhandhādiparidīpano pariyattidhammo. <bold>Parivitakko udapādi</bold> ‘‘cattāro satipaṭṭhānā’’tiādinā, evaṃ koṭṭhāsato paricchijja desite mayā dhamme katamassa jānanassa antarā āsavānaṃ khayo hotīti ekaccassa kaṅkhā hotiyevāti adhippāyo. Diṭṭhi eva samanupassanā <bold>diṭṭhisamanupassanā. Diṭṭhisaṅkhāro</bold>ti diṭṭhipaccayo saṅkhāro. Tato eva taṇhāpaccayo hotīti vuttaṃ <bold>‘‘tatojo so saṅkhāro’’</bold>ti. <bold>Tato taṇhāto so saṅkhāro jāto</bold>ti catūsu esa diṭṭhisaṅkhāro diṭṭhūpanissayo saṅkhāro jāyati. <bold>Avijjāsamphasso</bold>ti <pageBreak edition="M" number="2.0242" /> avijjāsampayuttasamphasso. Evamettha bhagavā saḷāyatananāmarūpaviññāṇāni saṅkhārapakkhikāneva katvā dasseti.</paragraph>
    <paragraph line="255"><bold>Ettake ṭhāne</bold>ti ‘‘idha bhikkhave assutavā puthujjano’’tiādiṃ katvā yāva ‘‘na me bhavissatī’’ti ettake ṭhāne. <bold>Gahitagahitadiṭṭhi</bold>nti sakkāyadiṭṭhiyā ‘‘so attā, so loko’’tiādinā pavattaṃ sassatadiṭṭhiṃ, no cassaṃ, no ca me siyā’’tiādinā pavattaṃ ucchedadiṭṭhinti tathā tathā gahitadiṭṭhiṃ. ‘‘Iti kho, bhikkhave, sopi saṅkhāro anicco’’tiādidesanāya <bold>vissajjāpento āgato</bold>. Tattha tatthevāssa uppannadiṭṭhivivecanato imissā desanāya <bold>puggalajjhāsayena</bold><pageBreak edition="V" number="2.0216" /> pavattitatā veditabbā, tevīsatiyā ṭhānesu arahattapāpanena <bold>desanāvilāso. Tatojo so saṅkhāro</bold>ti tato vicikicchāya paccayabhūtataṇhāto jāto vicikicchāya sampayutto saṅkhāro. Yadi sahajātādipaccayavasena tato taṇhāto jātoti tatojo saṅkhāroti vucceyya, idamayuttanti dassento <bold>‘‘taṇhāsampayutta…pe… jāyatī’’</bold>ti codeti. Itaro upanissayakoṭi idhādhippetāti dassento <bold>‘‘appahīnattā’’</bold>ti vatvā <bold>‘‘yassa hī’’</bold>tiādinā tamatthaṃ vivarati. Na hi taṇhāya vicikicchā sambhavati. Yadi asati sahajātakoṭiyā upanissayakoṭiyā taṇhāpaccayā vicikicchāya sambhavo eva. <bold>Diṭṭhiyāpī</bold>ti dvāsaṭṭhidiṭṭhiyāpi. Tenāha <bold>‘‘catūsu hī’’</bold>tiādi. Vīsati sakkāyadiṭṭhiyo sassatadiṭṭhiṃ ucchedadiṭṭhiṃ vicikicchañca pakkhipitvā paccekaṃ aniccatāmukhena vipassanaṃ dassetvā arahattaṃ pāpetvā desanā niṭṭhāpitāti āha <bold>‘‘tevīsatiyā ṭhānesū’’</bold>tiādi.</paragraph>
    <centered line="256">Pālileyyasuttavaṇṇanā niṭṭhitā.</centered>
    <subhead line="257">10. Puṇṇamasuttavaṇṇanā</subhead>
    <paragraph line="258" number="82"> Dissati apadissatīti <bold>deso,</bold> kāraṇaṃ, tañca kho ñāpakaṃ daṭṭhabbaṃ. Yañhi so jānitukāmo ruppanādisabhāvaṃ, paṭhamaṃ pana sarūpaṃ <pageBreak edition="M" number="2.0243" /> pucchitvā puna tassa viseso pucchitabboti paṭhamaṃ <bold>‘‘ime nu kho’’</bold>tiādinā pucchaṃ karoti, idhāpi ca so viseso eva tassa bhikkhuno antanti dasseti. <bold>Ajānanto viya pucchati</bold> tesaṃ hetunti adhippāyo.</paragraph>
    <paragraph line="259"><bold>Taṇhāchandamūlakā</bold> pabhavattā. <bold>Pañcupādānakkhandhā</bold>ti ettha visesato taṇhupādānassa gahaṇaṃ itarassa taggahaṇeneva gahitaṃ tadavinābhāvatoti chandarāgo eva uddhaṭo. <bold>Ida</bold>nti tappañhapaṭikkhipanaṃ. Yadipi khandhā upādānehi asahajātāpi honti upādānassa anārammaṇabhūtāpi, upādānaṃ pana tehi sahajātameva, tadārammaṇañca hotiyevāti dasseti. Na hi asahajātaṃ anārammaṇañca upādānaṃ atthīti. Idāni tamatthaṃ vivaritvā dassetuṃ <bold>‘‘taṇhāsampayuttasmi’’</bold>ntiādi vuttaṃ, taṃ suviññeyyameva. <bold>Ārammaṇato</bold>ti ārammaṇakaraṇato. ‘‘Evaṃrūpo siya’’nti evaṃpavattassa chandarāgassa ‘‘evaṃvedano siya’’nti evaṃpavattiyā abhāvato tattha tattheva natasaṅkhārā bhijjanti, tasmā rūpavedanārammaṇānaṃ chandarāgādīnaṃ abhāvato attheva <bold>chandarāgavemattatā</bold>. Chandarāgassa pahānādivasena chandarāgapaṭisaṃyuttassa apucchitattā, <bold>‘‘anusandhi na ghaṭiyatī’’</bold>ti vuttaṃ. <bold>Kiñcāpi na ghaṭiyatī</bold>ti aññasseva pucchitattā, tathāpi <bold>sānusandhikāva pucchā</bold><pageBreak edition="V" number="2.0217" />, tato eva <bold>sānusandhikaṃ vissajjanaṃ</bold>. Tattha kāraṇamāha <bold>‘‘tesaṃ tesa’’</bold>ntiādinā. Tena ajjhāsayānusandhivasena sānusandhikāneva pucchāvissajjanānīti dasseti.</paragraph>
    <centered line="260">Puṇṇamasuttavaṇṇanā niṭṭhitā.</centered>
    <centered line="261">Khajjanīyavaggavaṇṇanā niṭṭhitā.</centered>
    <title line="262">9. Theravaggo</title>
    <subhead line="263">1. Ānandasuttavaṇṇanā</subhead>
    <paragraph line="264" number="83"><bold>Paṭiccā</bold>ti nissayaṃ katvā. ‘‘Esohamasmī’’ti diṭṭhiggāho, ‘‘seyyohamasmī’’ti mānaggāho ca taṇhāvaseneva hontīti taṇhāpi tathāpavattiyā paccayabhūtā tathāpavatti evāti vuttaṃ <bold>‘‘asmīti evaṃ pavattaṃ <pageBreak edition="M" number="2.0244" /> taṇhāmānadiṭṭhipapañcattayaṃ hotī’’</bold>ti. Daharasaddo bāladārakepi pavattatīti tato visesanatthaṃ <bold>‘‘yuvā’’</bold>ti vuttaṃ. Yuvāpi eko amaṇḍanasīloti tato visesanatthaṃ <bold>‘‘maṇḍanakajātiko’’</bold>ti vuttaṃ. Tena mukhanimittapaccavekkhaṇassa sabbhāvaṃ dasseti. <bold>Ta</bold>nti ādāsamaṇḍalaṃ olokayato. <bold>Parammukhaṃ hutvā paññāyeyyā</bold>ti yadi puratthimadisābhimukhaṃ hutvā ṭhitaṃ, mukhanimittampi puratthimadisābhimukhameva hutvā paññāyeyyāti attho. Yadipi parassa sadisassa mukhaṃ bhaveyya, tathāpi kāci asadisatā bhaveyyāti vuttaṃ <bold>‘‘vaṇṇādīhi asadisaṃ hutvā paññāyeyyā’’</bold>ti. <bold>Nibhāsarūpa</bold>nti paṭibhāsarūpaṃ. Nibhāsarūpaṃ tāva kaṃsādimaye pabhassare maṇḍale paññāyatu, udake pana kathanti <bold>‘‘kena kāraṇenā’’</bold>ti pucchati. Itaro <bold>‘‘mahābhūtānaṃ visuddhatāyā’’</bold>ti vadanto tatthāpi yathāladdhapabhassarabhāvenevāti dasseti. Ettha ca maṇḍanajātiko puriso viya puthujjano, ādāsatalādayo viya pañcakkhandhā, mukhanimittaṃ viya ‘‘asmī’’ti gahaṇaṃ, mukhanimittaṃ upādāya dissamānarūpādi viya ‘‘asmī’’ti sati ‘‘ahamasmī’’ti ‘‘parosmī’’tiādayo gāhavisesā. <bold>Abhisameto</bold>ti abhisamito, ayameva vā pāṭho.</paragraph>
    <centered line="265">Ānandasuttavaṇṇanā niṭṭhitā.</centered>
    <subhead line="266">2. Tissasuttavaṇṇanā</subhead>
    <paragraph line="267" number="84"> Madhurakaṃ <pageBreak edition="V" number="2.0218" /> vuccati kāye vibhāranti āha – <bold>‘‘madhurakajāto viyāti sañjātagarubhāvo viyā’’</bold>ti. Garubhāve sati lahutā anokāsāva, tathā mudutā kammaññatā cāti vuttaṃ <bold>‘‘akammañño’’</bold>ti. ‘‘Kāye’’ti ānetvā vattabbaṃ. <bold>Na pakkhāyantī</bold>ti pakāsā hutvā na khāyanti. Tenāha <bold>‘‘na pākaṭā hontī’’</bold>ti. <bold>Upaṭṭhahantī</bold>ti upatiṭṭhanti. <bold>Na dissatī</bold>ti gahaṇaṃ na gacchati. <bold>Mahāvicikicchā</bold>ti aṭṭhavatthukā soḷasavatthukā ca vimati. <bold>Na hi uppajjati</bold> paripakkakusalamūlattā.</paragraph>
    <paragraph line="268"><bold>Kāmānametaṃ adhivacana</bold>nti padaṃ uddharitvā yena adhippāyena bhagavatā ninnaṃ pallalaṃ kāmānaṃ nidassanabhāvena ābhataṃ, taṃ adhippāyaṃ vibhāvetuṃ <bold>‘‘yathā hī’’</bold>tiādi vuttaṃ.</paragraph>
    <centered line="269">Tissasuttavaṇṇanā niṭṭhitā.</centered>
    <subhead line="270">3. Yamakasuttavaṇṇanā</subhead>
    <paragraph line="271" number="85"> Diṭṭhi <pageBreak edition="M" number="2.0245" /> eva <bold>diṭṭhigataṃ</bold> ‘‘gūthagataṃ muttagata’’nti (ma. ni. 2.119; a. ni. 9.11) yathā. <bold>Diṭṭhigataṃ nāma jātaṃ</bold> khandhavinimuttassa sattassa gahitattā.</paragraph>
    <paragraph line="272"><bold>Kupite</bold>ti diṭṭhisaṅkhātarogena kupite. <bold>Paggayhā</bold>ti tesaṃ bhikkhūnaṃ santike viya therassa sāriputtassa sammukhā attano laddhiṃ paggayha ‘‘evaṃ khvāha’’nti evaṃ nicchayena <bold>vattuṃ asakkonto</bold>.</paragraph>
    <paragraph line="273"><bold>Anuyogavattaṃ</bold> nāma yena yutto, tassa attano gāhaṃ nijjhānakkhantiyāva yāthāvato pavedanaṃ. <bold>Therassa anuyoge bhumma</bold>nti ‘‘taṃ kiṃ maññasi, āvuso yamakā’’tiādinā therena kathitapucchāya bhummaniddeso. <bold>Sace taṃ āvusoti ida</bold>nti ‘‘sace taṃ, āvuso’’ti evamādikaṃ idaṃ vacanaṃ. <bold>Eta</bold>nti yamakattheraṃ. <bold>Añña</bold>nti arahattaṃ. Vattabbākārena vadanto atthato arahattaṃ byākaronto nāma hotīti adhippāyena vadati.</paragraph>
    <paragraph line="274"><bold>Etassa paṭhamamaggassā</bold>ti etassa idāniyeva tiparivaṭṭadesanāvasāne tayā adhigatassa paṭhamamaggassa <pageBreak edition="V" number="2.0219" />. <bold>Catūhi yogehī</bold>ti attato piyato udāsinato veritoti catūhipi uppajjanaanatthayogehi.</paragraph>
    <paragraph line="275"><bold>Upetī</bold>ti taṇhupayadiṭṭhupayehi upādiyati taṇhādiṭṭhivatthuṃ pappoti. <bold>Upādiyatī</bold>ti daḷhaggāhaṃ gaṇhāti. <bold>Adhitiṭṭhatī</bold>ti abhinivissa tiṭṭhati. Kinti? <bold>‘‘Attā me’’</bold>ti. <bold>Paccatthikā me ete</bold>ti ete rūpavedanādayo pañcupādānakkhandhā mayhaṃ paccatthikā anatthāvahattāti vipassanāñāṇena ñatvā. <bold>Vipassanāya yojetvā</bold>ti vipassanāya khandhe yojetvā.</paragraph>
    <centered line="276">Yamakasuttavaṇṇanā niṭṭhitā.</centered>
    <subhead line="277">4. Anurādhasuttavaṇṇanā</subhead>
    <paragraph line="278" number="86"><bold>Tasseva vihārassā</bold>ti mahāvane yasmiṃ vihāre bhagavā viharati, tasseva vihārassa. <bold>Ime</bold>ti aññatitthiyā. Yasmā ayaṃ thero <pageBreak edition="M" number="2.0246" /> ṭhapanīyaṃ pañhaṃ ṭhapanīyabhāvena na ṭhapesi, tasmā. Aññatitthiyā…pe… etadavocuṃ. Tenāha <bold>‘‘ekadesena sāsanasamayaṃ jānantā’’</bold>ti.</paragraph>
    <paragraph line="279"><bold>Gahitameva hoti</bold> tato pageva siddhattā. Tenāha <bold>‘‘tassa mūlattā’’</bold>ti. <bold>Eva</bold>nti ‘‘dukkhañceva paññapemi, dukkhassa ca nirodha’’nti evaṃ. <bold>Vaṭṭavivaṭṭamevā</bold>ti pañcannaṃ pana khandhānaṃ samanupassanāya vasena vaṭṭaṃ, ‘‘evaṃ passa’’ntiādinā vivaṭṭaṃ kathitameva.</paragraph>
    <centered line="280">Anurādhasuttavaṇṇanā niṭṭhitā.</centered>
    <subhead line="281">5. Vakkalisuttavaṇṇanā</subhead>
    <paragraph line="282" number="87"><bold>Nagaramajjhe mahāābādho uppajjī</bold>ti nagaramajjhena āgacchanto kammasamuṭṭhāno mahanto ābādho uppajjati. <bold>Samantato adhosī</bold>ti sabbabhāgena paripphandi. <bold>Iriyāpathaṃ yāpetu</bold>nti sayananisajjādibhedaṃ iriyāpathaṃ pavattetuṃ. <bold>Nivattantī</bold>ti osakkanti, parihāyantīti attho. <bold>Adhigacchantī</bold>ti vaḍḍhanti. Satthu guṇasarīraṃ nāma navavidhalokuttaradhammādhigamamūlanti katvā vuttaṃ <bold>‘‘navavidho hi…pe… kāyo nāmā’’</bold>ti, yathā sattānaṃ kāyo paṭisandhimūlako.</paragraph>
    <paragraph line="283">Kāḷasilāyaṃ katavihāro <bold>kāḷasilāvihāro. Maggavimokkhatthāyā</bold>ti aggamaggavimokkhādhigamāya. <bold>Devatā</bold>ti suddhāvāsadevatā. <bold>Alāmakaṃ</bold> nāma puthujjanakālakiriyāya abhāvato. Tenāha <bold>‘‘thero kirā’’</bold>tiādi <pageBreak edition="V" number="2.0220" />. <bold>Ekaṃ dve ñāṇānī</bold>ti ekaṃ dve paccavekkhaṇañāṇāni sabhāvato avassaṃ uppajjanti, ayaṃ dhammatā. Maggaphalanibbānapaccavekkhaṇāni taṃtaṃmaggavuṭṭhāne uppajjanti eva. <bold>Ekaṃ dve</bold>ti vacanaṃ uppannabhāvadassanatthaṃ vuttaṃ.</paragraph>
    <paragraph line="284"><bold>Dhūmāyanabhāvo</bold> dhūmākāratā, tathā <bold>timirāyanabhāvo</bold>.</paragraph>
    <centered line="285">Vakkalisuttavaṇṇanā niṭṭhitā.</centered>
    <subhead line="286">6. Assajisuttavaṇṇanā</subhead>
    <paragraph line="287" number="88"><bold>Passambhitvā</bold>ti <pageBreak edition="M" number="2.0247" /> nirodhetvā. <bold>No ca svāha</bold>nti no ca su ahaṃ. <bold>Parihāyi</bold> kuppadhammattā. <bold>Eta</bold>nti samādhimattasāraṃ, sīlamatte pana vattabbameva natthi. <bold>Kathaṃ hotī</bold>ti kathaṃ abhinandanā hoti. <bold>Dukkhaṃ patvā</bold>ti dukkhuppattihetu sukhaṃ pattheti ‘‘evaṃ me dukkhapariḷāho na bhavissatī’’ti. <bold>Yadaggenā</bold>ti yena bhāgena. <bold>‘‘Dukkhaṃ patthetiyevā’’</bold>ti vatvā tattha kāraṇamāha <bold>‘‘sukhavipariṇāmena hī’’</bold>tiādi. Sukhaviparivatte sukhavipariṇāmadukkhaṃ, tasmā sukhaṃ abhinandanto atthato dukkhaṃ abhinandati nāma.</paragraph>
    <centered line="288">Assajisuttavaṇṇanā niṭṭhitā.</centered>
    <subhead line="289">7. Khemakasuttavaṇṇanā</subhead>
    <paragraph line="290" number="89"><bold>Attaniya</bold>nti diṭṭhigatikaparikappitassa attano santakaṃ. Tenāha <bold>‘‘attano parikkhārajāta’’</bold>nti. <bold>Taṇhāmāno adhigato</bold> arahattassa anadhigatattā, no diṭṭhimāno adhigato, tathā kāmarāgabyāpādāpi. Anāgāmī kira khemakatthero, ‘‘sakadāgāmī’’ti keci vadanti. <bold>Sandhāvanikāyā</bold>ti sañcaraṇena. Tenāha <bold>‘‘punappunaṃ gamanāgamanenā’’</bold>ti. <bold>Catukkhattuṃ gamanāgamanenā</bold>ti catukkhattuṃ gamanena ca āgamanena ca. Tenāha – <bold>‘‘taṃ divasaṃ dviyojanaṃ addhānaṃ āhiṇḍī’’</bold>ti. <bold>Ñatvā</bold>ti ajjhāsayaṃ ñatvā. <bold>Thero</bold>ti khemakatthero.</paragraph>
    <paragraph line="291"><bold>Rūpameva asmīti vadatī</bold>ti rūpakkhandhameva ‘‘asmī’’ti gāhassa vatthuṃ katvā vadati. <bold>Adhigato</bold> taṇhāmāno.</paragraph>
    <paragraph line="292"><bold>Aṇusahagato</bold>ti <pageBreak edition="V" number="2.0221" /> aṇubhāvaṃ gato. Tenāha <bold>‘‘sukhumo’’</bold>ti. <bold>Tayo khārā viya tisso anupassanā</bold> cittasaṃkilesassa visodhanato. <bold>Sīlagandhādīhi</bold> guṇagandhehi.</paragraph>
    <paragraph line="293"><bold>Kathetu</bold>nti uddesavasena kathetuṃ. <bold>Pakāsetu</bold>nti niddesavasena tamatthaṃ pakāsetuṃ. <bold>Jānāpetu</bold>nti kāraṇavasena jānāpetuṃ. <bold>Patiṭṭhāpetu</bold>nti kathāpetuṃ. <bold>Vivaṭaṃ kātu</bold>nti udāharaṇaṃ vaṇṇetvā pākaṭaṃ kātuṃ <pageBreak edition="M" number="2.0248" />. <bold>Suvibhattaṃ kātu</bold>nti anvayato byatirekato suṭṭhu, vibhattaṃ kātuṃ. <bold>Uttānakaṃ kātu</bold>nti upanayanigamehi tamatthaṃ vibhūtaṃ kātuṃ. <bold>Aññena nīhārenā</bold>ti vipassanāvimuttena cittābhinīhārena.</paragraph>
    <centered line="294">Khemakasuttavaṇṇanā niṭṭhitā.</centered>
    <subhead line="295">8. Channasuttavaṇṇanā</subhead>
    <paragraph line="296" number="90"><bold>Makkhī</bold>ti guṇamakkhanalakkhaṇena makkhena samannāgato. <bold>Paḷāsī</bold>ti yugaggāhalakkhaṇena paḷāsena samannāgato. <bold>Etaṃ avocā</bold>ti ‘‘ovadantu maṃ…pe… passeyya’’nti etaṃ avoca.</paragraph>
    <paragraph line="297"><bold>Thera</bold>nti channattheraṃ. Attano duggahaṇena kañci upārambhampi kareyya. Tena vuttaṃ <bold>‘‘evaṃ kira nesaṃ ahosī’’</bold>tiādi. <bold>Niddosamevassa katvā</bold>ti ādito anurūpattameva katvā saddhammaṃ kathessāmāti.</paragraph>
    <paragraph line="298"><bold>Paritassanā upādāna</bold>nti bhayaparitassanā diṭṭhupādānaṃ. Anattani sati anattakatāni kammāni kamattānaṃ phusissantīti bhayaparitassanā ceva diṭṭhupādānañca uppajjati. <bold>Paṭinivattatī</bold>ti yathāraddhavipassanāto paṭinivattati, nāsakkhīti attho. Kasmā panetassa vipassanamanuyuñjantassa evaṃ ahosīti tattha kāraṇaṃ vadati <bold>‘‘ayaṃ kirā’’</bold>tiādinā. <bold>Eva</bold>nti ‘‘ko nu kho me attā’’ti evaṃ na hoti. <bold>Tāvatikā vissatthī</bold>ti ‘‘mayhaṃ dhammaṃ desetū’’ti vuttavissāso atthīti attho. Idaṃ kaccānasatthaṃ addasāti yojanā. ‘‘Dvayanissito, kaccāna, loko’’tiādi <bold>diṭṭhiviniveṭhanā</bold>. ‘‘Ete te, kaccāna, ubho ante anupagammā’’tiādi <bold>buddhabaladīpanā</bold>.</paragraph>
    <centered line="299">Channasuttavaṇṇanā niṭṭhitā.</centered>
    <subhead line="300">9-10. Rāhulasuttādivaṇṇanā</subhead>
    <paragraph line="301" number="91-92"><bold>Etāni</bold><pageBreak edition="V" number="2.0222" /> suttāni. <bold>Idhāgatānī</bold>ti imasmiṃ vagge ānītāni saṅgītikārehīti.</paragraph>
    <centered line="302">Rāhulasuttādivaṇṇanā niṭṭhitā.</centered>
    <centered line="303">Theravaggavaṇṇanā niṭṭhitā.</centered>
    <title line="304">10. Pupphavaggo</title>
    <subhead line="305">1. Nadīsuttavaṇṇanā</subhead>
    <paragraph line="306" number="93"><bold>Pabbateyyā</bold>ti <pageBreak edition="M" number="2.0249" /> pabbatato āgatā. Tato eva <bold>ohārinī</bold>. Tenassā caṇḍasotataṃ dasseti. Dūraṃ gacchatīti <bold>dūraṅgamā</bold>. Tenassā mahoghataṃ dasseti.</paragraph>
    <paragraph line="307"><bold>Sote</bold>ti vaṭṭasote. <bold>Catūhi gāhehī</bold>ti ‘‘rūpaṃ attato samanupassatī’’tiādinayappavattehi catūhi gāhehi. <bold>Palujjanattā</bold>ti chinnattā. <bold>Sokādibyasanappattī</bold>ti sokādianatthuppatti.</paragraph>
    <centered line="308">Nadīsuttavaṇṇanā niṭṭhitā.</centered>
    <subhead line="309">2. Pupphasuttavaṇṇanā</subhead>
    <paragraph line="310" number="94"><bold>Vivadatī</bold>ti vivādaṃ karoti. <bold>Vadanto</bold>ti ayathāsabhāvena vadanto. <bold>Vivadati</bold> dhammatāya viruddhaṃ katvā vadati. <bold>Lokadhammo</bold>ti lujjanasabhāvadhammo. Ko pana soti āha <bold>‘‘khandhapañcaka’’</bold>nti. Tenāha <bold>‘‘taṃ hī’’</bold>tiādi. <bold>Kathaṃ karomī</bold>ti kena pakārenāhaṃ bālaṃ ajānantaṃ karomi. Tenāha <bold>‘‘mayhaṃ hī’’</bold>tiādi. Tathā cāha ‘‘akkhāto vo mayā maggo’’tiādi (dha. pa. 275). <bold>‘‘Tayo lokā kathitā’’</bold>ti vatvā taṃ vivarituṃ <bold>‘‘nāhaṃ, bhikkhave’’</bold>tiādimāha.</paragraph>
    <centered line="311">Pupphasuttavaṇṇanā niṭṭhitā.</centered>
    <subhead line="312">3. Pheṇapiṇḍūpamasuttavaṇṇanā</subhead>
    <paragraph line="313" number="95"> Kenaci <pageBreak edition="V" number="2.0223" /> kāraṇena yujjhitvā gahetuṃ na sakkāti <bold>ayujjhā</bold> nāma. <bold>Nivattanaṭṭhāne</bold>ti udakappavāhassa nivattitaṭṭhāne.</paragraph>
    <paragraph line="314"><bold>Anusotāgamane</bold>ti anusotaṃ āgamanahetu, ‘‘anusotāgamanenā’’ti vā pāṭho. <bold>Anupubbena pavaḍḍhitvā</bold>ti tattha tattha uṭṭhitānaṃ khuddakamahantānaṃ <pageBreak edition="M" number="2.0250" /> pheṇapiṇḍānaṃ saṃsaggena pakārato vuddhiṃ patvā. <bold>Āvaheyyā</bold>ti ānetvā vaheyya. <bold>Kāraṇena upaparikkheyyā</bold>ti ñāṇena vīmaṃseyya. <bold>‘‘Sāro nāma kiṃ bhaveyyā’’</bold>ti vatvā sabbaso tadabhāvaṃ dassento <bold>‘‘vilīyitvā viddhaṃseyyevā’’</bold>ti āha. Tena rūpampi nissāratāya bhijjatevāti dasseti. Yathā hi aniccatāya asāratāsiddhi, evaṃ asāratāyapi aniccatāsiddhīti aniccatāya eva niccasāraṃ thirabhāvasāraṃ dhuvasāraṃ sāmīnivāsīkārakabhūtassa attano vase pavattanampettha natthīti āha <bold>‘‘rūpampi…pe… nissāramevā’’</bold>ti. <bold>So</bold>ti pheṇapiṇḍo. <bold>Gahitopi</bold> upāyena <bold>tamatthaṃ na sādheti</bold> anarahattā. <bold>Anekasandhighaṭito</bold> tathā tathā ghaṭito hutvā.</paragraph>
    <paragraph line="315"><bold>Byāmamattampi</bold> etarahi manussānaṃ vasena. <bold>Avassameva bhijjati</bold> taraṅgabbhāhataṃ hutvā.</paragraph>
    <paragraph line="316"><bold>Tasmiṃ tasmiṃ udakabindumhi</bold> patite. <bold>Udakatala</bold>nti udakapiṭṭhiṃ. Aññato patantaṃ <bold>udakabinduṃ. Udakajalla</bold>nti santānakaṃ hutvā ṭhitaṃ udakamalaṃ. Tañhi saṃkaḍḍhitvā tato udakaṃ puṭaṃ karoti, tasmiṃ puṭe pubbuḷasamaññā. <bold>Vatthu</bold>nti cakkhādivatthuṃ. <bold>Ārammaṇa</bold>nti rūpādiārammaṇaṃ. <bold>Kilesajalla</bold>nti purimasiddhaṃ, paṭilabbhamānaṃ vā kilesamalaṃ. <bold>Phassasaṅghaṭṭana</bold>nti phassasamodhānaṃ. <bold>Pubbuḷasadisā</bold> muhuttaramaṇīyatāya. Yasmā ghammakāle sūriyātapasantāpābhinibbattarasmijālanipāte tādise bhūmipadese ito cito samuggatavātavegasamuddhaṭaviruḷhasaṅkhātesu paribbhamantesu aṇuparamāṇutajjārippakāresu bhūtasaṅghātesu marīcisamaññā, tasmā sabbaso sāravirahitāti vuttaṃ <bold>‘‘saññāpi asārakaṭṭhena marīcisadisā’’</bold>ti. Yasmā ca passantānaṃ yebhuyyena udakākārena khāyati, tasmā ‘‘gahetvā pivituṃ vā’’tiādi vuttaṃ. <bold>Nīlādianubhavanatthāyā</bold>ti nīlādiārammaṇassa anubhavanatthāya. <bold>Phandatī</bold>ti phandanākārappattā viya hoti appahīnataṇhassa puggalassa. <bold>Vippalambheti</bold> appahīnavipallāsaṃ puggalaṃ. Tenāha <bold>‘‘idaṃ nīlaka’’</bold>ntiādi. Saññāvipallāsato hi cittavipallāso, tato diṭṭhivipallāsoti. <bold>Vippalambhanenā</bold>ti vippakāravaseneva ārammaṇassa lambhanena. Vippakāravasena hi <pageBreak edition="V" number="2.0224" /> etaṃ lambhanaṃ, yadidaṃ anudakameva udakaṃ katvā dassanaṃ anagarameva nagaraṃ katvā gandhabbanāṭakādidassanaṃ.</paragraph>
    <paragraph line="317">Kukkukaṃ <pageBreak edition="M" number="2.0251" /> vuccati kadalikkhandhassa sabbapattavaṭṭīnaṃ abbhantare daṇḍakanti āha <bold>‘‘akukkukajātanti anto asañjātaghanadaṇḍaka’’</bold>nti. <bold>Na tathā hotī</bold>ti yadatthāya upanītaṃ, tadatthāya na hoti. <bold>Nānālakkhaṇo</bold>ti nānāsabhāvo. <bold>Saṅkhārakkhandhovā</bold>ti eko saṅkhārakkhandhotveva vuccati.</paragraph>
    <paragraph line="318"><bold>Assā</bold>ti purisassa. <bold>Apagatapaṭalapiḷaka</bold>nti apagatapaṭaladosañceva apagatapiḷakadosañca. <bold>Asārabhāvadassanasamattha</bold>nti asārassa asārabhāvadassanasamatthaṃ. <bold>Ittarā</bold>ti parittakālā, na ciraṭṭhitikā. Tenāha <bold>‘‘lahupaccupaṭṭhānā’’</bold>ti. <bold>Aññadeva ca āgamanakāle citta</bold>nti idañca oḷārikavaseneva vuttaṃ. Tathā hi ekaccharakkhaṇe anekakoṭisatasahassasaṅkhāni cittāni uppajjitvā nirujjhanti. Māyāya dassitaṃ rūpaṃ <bold>māyā</bold>ti vuttaṃ. <bold>Yaṃkiñcideva</bold> kapāliṭṭhakapāsāṇavālikādiṃ. <bold>Vañcetī</bold>ti asuvaṇṇameva suvaṇṇanti, amuttameva muttātiādinā vañceti. Nanu ca saññāpi marīci viya vippalambheti vañceti, idampi viññāṇaṃ māyā viya vañcetīti ko imesaṃ visesoti? Vacanattho nesaṃ sādhāraṇo. Tathāpi saññā anudakaṃyeva udakaṃ katvā gāhāpentī, apurisaññeva purisaṃ katvā gāhāpentī vippalambhanavasena appavisayā, viññāṇaṃ pana yaṃ kiñci ataṃsabhāvaṃ taṃ katvā dassentī māyā viya mahāvisayā. Tenāha <bold>‘‘yaṃkiñcidevā’’</bold>tiādi. <bold>Evampī</bold>ti ativiya lahuparivattibhāvenapi māyāsadisanti.</paragraph>
    <paragraph line="319"><bold>Desitā</bold>ti evaṃ desitā pheṇapiṇḍādiupamāhi.</paragraph>
    <paragraph line="320">Bhūri vuccati pathavī, saṇhaṭṭhena vipulaṭṭhena ca bhūrisadisapaññatāya <bold>bhūripañño</bold>. Tenāha <bold>‘‘saṇhapaññena cevā’’</bold>tiādi. <bold>Kimigaṇādīna</bold>nti <bold>ādi</bold>-saddena anekagijjhādike saṅgaṇhāti. <bold>Paveṇī</bold>ti dhammapabandho. <bold>Bālalāpinī</bold> ‘‘ahaṃ mamā’’tiādinā. <bold>Sesadhātuyo gahetvāva bhijjati</bold> ekuppādekanirodhattā, vatthurūpanissayapaccayattā ‘‘aya’’nti na visuṃ gahitaṃ. <bold>Vadhabhāvato</bold>ti vadhassa maraṇassa atthibhāvato. <bold>Saraṇa</bold>nti paṭisaraṇaṃ.</paragraph>
    <centered line="321">Pheṇapiṇḍūpamasuttavaṇṇanā niṭṭhitā.</centered>
    <subhead line="322">4-6. Gomayapiṇḍasuttādivaṇṇanā</subhead>
    <paragraph line="323" number="96-98"> Sassataṃ <pageBreak edition="V" number="2.0225" /><pageBreak edition="M" number="2.0252" /> sabbakālaṃ yāva kappavuṭṭhānā hontīti <bold>sassatiyo,</bold> sineruādayo. Tāhi <bold>samaṃ</bold> samakālaṃ. <bold>Anenā</bold>ti bhagavatā. <bold>Nayida</bold>nti ettha <bold>ya</bold>-kāro padasandhikaro, <bold>ida</bold>nti nipātapadaṃ. Taṃ pana yena yena sambandhīyati, taṃ tiliṅgova hotīti <bold>‘‘ayaṃ maggabrahmacariyavāso’’</bold>ti vuttaṃ. <bold>‘‘Na paññāyeyyā’’</bold>ti vatvā tamatthaṃ vivarituṃ <bold>‘‘maggo hī’’</bold>tiādi vuttaṃ. <bold>Vivaṭṭento</bold>ti vinivaṭṭento appavattiṃ karonto.</paragraph>
    <paragraph line="324"><bold>Rājadhānī</bold>ti rañño nivāsanagaraṃ. <bold>Suttamaya</bold>nti cittavaṇṇavaṭṭikāmayaṃ.</paragraph>
    <centered line="325">Gomayapiṇḍasuttādivaṇṇanā niṭṭhitā.</centered>
    <subhead line="326">7. Gaddulabaddhasuttavaṇṇanā</subhead>
    <paragraph line="327" number="99"><bold>Yaṃ mahāsamuddo</bold>ti ettha <bold>ya</bold>nti samayassa paccāmasanaṃ. Bhummatthe cetaṃ paccattavacananti āha <bold>‘‘yasmiṃ samaye’’</bold>ti. So ca samayo ayanti dassento <bold>‘‘pañcame sūriye uṭṭhite’’</bold>ti āha. <bold>Paricchedaṃ na vadāmi</bold> paricchedakārikāya aggamaggavijjāya anadhigatattā. <bold>Sunakho viya vaṭṭanissito bālo</bold> asavasabhāvato. <bold>Gaddulo viya diṭṭhi</bold>bandho. <bold>Sakkāyo</bold> tassa asavasabhāvato. <bold>Puthujjanassa sakkāyānuparivattana</bold>nti ‘‘santāne sattavohāro’’ti taṃ tato aññaṃ katvā bhedena niddeso.</paragraph>
    <centered line="328">Gaddulabaddhasuttavaṇṇanā niṭṭhitā.</centered>
    <subhead line="329">8. Dutiyagaddulabaddhasuttavaṇṇanā</subhead>
    <paragraph line="330" number="100"><bold>Diṭṭhigaddulanissitāyā</bold>ti sahajātādipaccayavasena diṭṭhigaddulanissitāya <bold>nissāyeva pavattati</bold> tato attānaṃ vivecetuṃ asakkuṇeyyattā. <bold>Cittasaṃkilesenevā</bold>ti dasavidhakilesavatthuvasena cittassa saṃkiliṭṭhabhāvena. Ariyamaggādhigamanena <bold>cittassa vodānattā</bold> vodāyanti <bold>visujjhanti</bold>.</paragraph>
    <paragraph line="331"><bold>Vicaraṇacitta</bold>nti <pageBreak edition="M" number="2.0253" /> gahetvā vicaraṇavasena vicaraṇacittaṃ. <bold>Saṅkhānāmā</bold>ti evaṃnāmakā. <bold>Brāhmaṇapāsaṇḍikā</bold>ti jātiyā brāhmaṇā, channavutiyā pāsaṇḍesu taṃ saṅkhāsaññitaṃ pāsaṇḍaṃ paggayha vicaraṇakā. <bold>Paṭakoṭṭhaka</bold>nti dussāpaṇakaṃ. <bold>Dassentā</bold>ti yathāgatikammavipākacittataṃ dassentā <pageBreak edition="V" number="2.0226" />. <bold>Taṃ citta</bold>nti taṃ paṭakoṭṭhakacittaṃ <bold>gahetvā vicaranti. Cintetvā katattā</bold>ti ‘‘imassa rūpassa evaṃ hatthapādā, evaṃ mukhaṃ likhitabbaṃ, evaṃ ākāravatthaggahaṇāni, evaṃ kiriyāvisesā, evaṃ kiriyāvibhāgaṃ, sattavisesānaṃ vibhāgaṃ kātabba’’nti tassa ubbattanakhipanapavattanādipayojanañcāti sabbametaṃ tathā cintetvā katattā <bold>cittena</bold> manasā <bold>cintitaṃ nāma. Upāyapariyesanacitta</bold>nti ‘‘hatthapādā evaṃ likhitabbā’’tiādinā yathāvuttaupāyassa ceva pubbe pavattassa bhūmiparikammavaṇṇadhātusammāyojanupāyassa ca vasena pavattaṃ cittaṃ. <bold>Tatopi cittatara</bold>nti tato cittakammatopi cittataraṃ cittakārena cintitappakārānaṃ sabbesaṃyeva cittakamme anipphajjanato. <bold>Kammacittenā</bold>ti kammaviññāṇena. <bold>Kammacittenā</bold>ti vā kammassa cittabhāvena. So kammassa vicittabhāvo taṇhāvasena jāyatīti veditabbo. Svāyamattho <bold>aṭṭhasālinīṭīkāyaṃ</bold> vibhāvito. <bold>Evaṃ cittā</bold>ti evaṃ cittarūpavisesā. <bold>Yoniṃ upanetī</bold>ti taṃ taṃ aṇḍajādibhedaṃ yonivisesaṃ pāpeti vaṇṇaviseso viya phalikamaṇikaṃ. Na hi visesā hitavicittasāmatthiyakammaṃ yoniṃ upaneti, tassa tassa vipākuppattiyā paccayo hoti. <bold>Yonimūlako tesaṃ cittabhāvo</bold>ti yaṃ yaṃ yoniṃ kammaṃ satte upaneti, taṃtaṃyonimūlako tesaṃ sattānaṃ cittavicittabhāvo. Tenāha <bold>‘‘yoniupagatā’’</bold>tiādi. <bold>Sadisacittāva</bold> sadisacittabhāvā eva. <bold>Itī</bold>tiādi vuttasseva atthassa uppaṭipāṭiyā nigamanaṃ.</paragraph>
    <paragraph line="332">Tiracchānagatacittabhāvato cittasseva savisesaṃ cittabhāvakaraṇaṃ dassetuṃ <bold>‘‘apicā’’</bold>tiādi vuttaṃ. Tattha cittaṃ nāmetaṃ cittatarameva veditabbanti sambandho. <bold>Sahajātadhammacittatāyā</bold>ti rāgādisaddhādidhammavicittabhāvena. <bold>Bhūmicittatāyā</bold>ti adhiṭṭhānacittatāya. Kammanānattaṃ mūlaṃ kāraṇaṃ etesanti <bold>kammanānattamūlakā,</bold> tesaṃ. <bold>Liṅganānattaṃ</bold> itthiliṅgādinānattavasena ceva taṃtaṃsaṇṭhānanānattavasena ca veditabbaṃ. <bold>Saññānānattaṃ</bold> itthipurisadevamanussādisaññānānattavasena <pageBreak edition="M" number="2.0254" />. <bold>Vohāranānattaṃ</bold> tissotiādivohāranānattavasena. <bold>Cittānaṃ</bold> vicittānaṃ. Taṃtaṃvohāranānattampi citteneva paññapīyati. Raṅgajātarūpasamuṭṭhāpanādinā vatthaṃ rañjayatīti <bold>rajako,</bold> vaṇṇakāro. Puthujjanassa attabhāvasaññitarūpasamuṭṭhāpanatā niyatā ekantikāti puthujjanaggahaṇaṃ. ‘‘Abhirūpaṃ rūpaṃ samuṭṭhāpetī’’ti ānetvā sambandho.</paragraph>
    <centered line="333">Dutiyagaddulabaddhasuttavaṇṇanā niṭṭhitā.</centered>
    <subhead line="334">9. Vāsijaṭasuttavaṇṇanā</subhead>
    <paragraph line="335" number="101"><bold>Atthassā</bold>ti hitassa. <bold>Asādhikā</bold> ‘‘bhāvanānuyogaṃ ananuyuttassā’’ti ananuyuttassa <pageBreak edition="V" number="2.0227" /> vuttattā. <bold>Itarā</bold>ti sukkapakkhaupamā. <bold>Sādhikā</bold> bhāvanāyogassa anuyuttattā. Tañhi tassa sādhikā veditabbā. <bold>Sambhāvanatthe</bold>ti paramatthasambhāvane. Evañhi kaṇhapakkhepi apisaddaggahaṇaṃ samatthitaṃ hoti. <bold>Sambhāvanatthe</bold>ti vā parikappanattheti attho. Saṅkhātabbe atthe aniyamato vuccamāne saṅkhāto aniyamattho vāsaddo vattabboti <bold>‘‘aṭṭha vā’’</bold>tiādi vuttaṃ. <bold>Ūnādhikānī</bold>ti ūnānipi adhikānipi kiñcāpi honti, ekaṃso pana gahetabboti <bold>‘‘aṭṭha vā dasa vā dvādasa vā’’</bold>ti vuttaṃ. Evaṃ vacanaṃ sandhāya <bold>‘‘vacanasiliṭṭhatāyā’’</bold>tiādi vuttaṃ. Pādanakhasikhāhi akopanavasena <bold>sammā adhisayitāni. Utu</bold>nti uṇhautuṃ kāyusmāvasena. Tenāha <bold>‘‘usmīkatānī’’</bold>ti. <bold>Bhāvitānī</bold>ti kukkuṭavāsanāya vāsitāni. Sammāadhisayanāditividhakiriyākaraṇena imaṃ appamādaṃ katvā. <bold>Sotthinā abhinibbhijjitu</bold>nti anantarāyena tato nikkhamituṃ. Idāni tamatthaṃ vivaranto <bold>‘‘te hī’’</bold>tiādimāha. <bold>Sayampī</bold>ti aṇḍāni. <bold>Pariṇāma</bold>nti paripakkaṃ bahinikkhamanayoggataṃ.</paragraph>
    <paragraph line="336"><bold>Ta</bold>nti opammasampaṭipādanaṃ. <bold>Eva</bold>nti idāni vuccamānākārena. <bold>Atthenā</bold>ti upameyyatthena. <bold>Saṃsanditvā</bold> sammā yojetvā. Sampayuttadhammavasena ñāṇassa tikkhādibhāvo veditabbo. Ñāṇassa hi sabhāvato satinepakkato ca tikkhabhāvo, samādhivasena sūrabhāvo, saddhāvasena vippasannabhāvo <pageBreak edition="M" number="2.0255" />, vīriyavasena pariṇāmabhāvo. <bold>Pariṇāmakālo</bold>ti balavavipassanākālo. <bold>Vaḍḍhitakālo</bold>ti vuṭṭhānagāminivipassanākālo. Anulomaṭṭhānassa hi vipassanā gahitagabbhā nāma tadā maggagabbhassa gahitattā. <bold>Tajjātika</bold>nti tassa vipassanānuyogassa anurūpaṃ. <bold>Satthāpi gāthāya avijjaṇḍakosaṃ paharati</bold> bhindāpeti.</paragraph>
    <paragraph line="337"><bold>Olambakasaṅkhāta</bold>nti olambakasuttasaṅkhātaṃ. <bold>Pala</bold>nti tassa suttassa nāmaṃ. <bold>Dhāretvā</bold>ti dārūnaṃ heyyādijānanatthaṃ upanetvā. <bold>Dārūnaṃ gaṇḍaṃ haratīti palagaṇḍo</bold>ti etena palena gaṇḍahāro <bold>‘‘palagaṇḍo’’</bold>ti pacchimapade uttarapadalopena niddesoti dasseti. <bold>Gahaṇaṭṭhāne</bold>ti hatthena gahetabbaṭṭhāne. Sammadeva khepīyanti etena kāyaduccaritādīnīti <bold>saṅkhepo,</bold> tena. Vipassanaṃ anuyuñjantassa puggalasseva divase divase āsavānaṃ parikkhayo idha <bold>‘‘vipassanāyānisaṃso’’</bold>ti adhippeto. <bold>Hemantikena</bold> karaṇabhūtena. Bhummatthe vā etaṃ karaṇavacanaṃ, hemantiketi attho. <bold>Paṭippassambhantī</bold>ti paṭippassaddhaphalāni honti. Tenāha <bold>‘‘pūtikāni bhavantī’’</bold>ti.</paragraph>
    <paragraph line="338"><bold>Mahāsamuddo viya sāsanaṃ</bold> sabhāvagambhīrabhāvato. <bold>Nāvā viya yogāvacaro</bold> mahoghuttaraṇato. <bold>Pariyādānaṃ viyā</bold>ti parito aparipūraṇaṃ viya. <bold>Khajjamānāna</bold>nti saṅkhādantena viya udakena khepiyamānānaṃ <pageBreak edition="V" number="2.0228" /> bandhanānaṃ. <bold>Tanubhāvo</bold>ti pariyuṭṭhānuppattiyā asamatthatāya dubbalabhāvo. <bold>Vipassanāñāṇapītipāmojjehī</bold>ti vipassanāñāṇasamuṭṭhitehi pītipāmojjehi. <bold>Okkhāyamāne pakkhāyamāne</bold>ti vividhapaṭipattiyā ukkhāyamāne paṭisaṅkhānupassanāya pakkhāyamāne. <bold>Dubbalatā dīpitā</bold> ‘‘appakasireneva saṃyojanāni paṭippassambhanti, pūtikāni bhavantī’’ti vuttattā.</paragraph>
    <centered line="339">Vāsijaṭasuttavaṇṇanā niṭṭhitā.</centered>
    <subhead line="340">10. Aniccasaññāsuttavaṇṇanā</subhead>
    <paragraph line="341" number="102"><bold>Bhāventassā</bold>ti vipassanāya maggaṃ bhāventassa <bold>uppannasaññā</bold>. Tenāha – <bold>‘‘sabbaṃ kāmarāgaṃ pariyādiyatī’’</bold>tiādi. <bold>Santānetvā</bold>ti kasanaṭṭhānaṃ <pageBreak edition="M" number="2.0256" /> sabbaso vitanetvā pattharitvā. <bold>Kilesā</bold>ti upakkilesappabhedā kilesā. <bold>Aniccasaññāñāṇenā</bold>ti aniccasaññāsahagatena ñāṇena.</paragraph>
    <paragraph line="342"><bold>Lāyana</bold>nti lāyanaṃ viya nayanaṃ viya nicchoṭanaṃ viya ca <bold>aniccasaññāñāṇaṃ. Iminā atthenā</bold>ti iminā yathāvuttena pāḷiyā atthena, <bold>upamā saṃsandetabbā</bold>ti ettha pabbajalāyako viya yogāvacaro. Lāyanādinā tassa tattha katakiccatāya parituṭṭhi viya imassa kilese sabbaso chinditvā phalasamāpattisukhena kālassa vītināmanā.</paragraph>
    <paragraph line="343"><bold>Kūṭaṃ gacchantī</bold>ti pārimantena kūṭaṃ gacchanti. <bold>Kūṭaṃ pavisanabhāvenā</bold>ti kūṭacchiddaṃ aggena pavisanavasena. <bold>Samosaritvā</bold>ti chidde anupavisanavasena ca āhacca avaṭṭhānena ca samosaritvā ṭhitā. <bold>Kūṭaṃ viya aniccasaññā</bold> aniccānupassanāvasena avaṭṭhānassa mūlabhāvato. <bold>Gopānasiyo viya catubhūmakakusalā dhammā</bold> aniccasaññāmūlakattā. <bold>Kūṭaṃ aggaṃ</bold> sabbagopānasīnaṃ tathāadhiṭṭhānassa padhānakāraṇattā. <bold>Aniccasaññā aggā</bold>ti etthāpi eseva nayo. <bold>Aniccasaññā lokiyā</bold>ti idaṃ aniccasaññānupassanaṃ sandhāya vuttaṃ. Aniccānupassanāmukhena adhigataariyamagge uppannasaññā aniccasaññāti vattabbataṃ labhatīti ‘‘aniccasaññā, bhikkhave, bhāvitā bahulīkatā sabbaṃ kāmarāgaṃ pariyādiyatī’’tiādi vuttaṃ. Tathā hi <bold>dhammasaṅgahe</bold> (dha. sa. 357, 360) ‘‘yasmiṃ samaye lokuttaraṃ saññaṃ bhāvetī’’tiādinā saññāpi uddhaṭā. <bold>Sabbāsu upamāsū</bold>ti mūlasantānaupamādīsu pañcasu upamāsu. <bold>Purimāhī</bold>ti kassakapabbajalāyanaambapiṇḍiupamāhi <bold>aniccasaññāya kiccaṃ</bold> vuttaṃ mūlasantānakapadālanapabbajalāyanavaṇṭacchedanapadesena <pageBreak edition="V" number="2.0229" /> aniccasaññāya paṭipakkhapacchedanassa dassitattā. <bold>Pacchimāhi balaṃ</bold> dassitaṃ paṭipakkhātibhāvassa jotitattā.</paragraph>
    <centered line="344">Aniccasaññāsuttavaṇṇanā niṭṭhitā.</centered>
    <centered line="345">Pupphavaggavaṇṇanā niṭṭhitā.</centered>
    <centered line="346">Majjhimapaṇṇāsako samatto.</centered>
    <title line="347">11. Antavaggo</title>
    <subhead line="348">1. Antasuttavaṇṇanā</subhead>
    <paragraph line="349" number="103"> Aññamaññaṃ <pageBreak edition="M" number="2.0257" /> asaṃsaṭṭhabhāvena eti gacchatīti <bold>anto,</bold> bhāgoti āha <bold>‘‘antāti koṭṭhāsā’’</bold>ti. ‘‘Sakkāyanirodhanto’’ti nirodhapaccayassa gahitattā vuttaṃ <bold>‘‘catusaccavasena pañcakkhandhe yojetvā’’</bold>ti. <bold>Antoti…pe… ajjhāsayavasena vuttaṃ</bold> yathānulomadesanattā suttantadesanāya.</paragraph>
    <centered line="350">Antasuttavaṇṇanā niṭṭhitā.</centered>
    <subhead line="351">2-3. Dukkhasuttādivaṇṇanā</subhead>
    <paragraph line="352" number="104-105"><bold>Dutiyampī</bold>ti <bold>api</bold>-saddo sampiṇḍanattho. Tena na kevalaṃ paṭhamasuttameva, atha kho dutiyampīti.</paragraph>
    <paragraph line="353"><bold>Tatiyampi tathevā</bold>ti iminā ‘‘pañcakkhandhe catusaccavasena yojetvā’’ti idaṃ upasaṃharati.</paragraph>
    <centered line="354">Dukkhasuttādivaṇṇanā niṭṭhitā.</centered>
    <subhead line="355">4. Pariññeyyasuttavaṇṇanā</subhead>
    <paragraph line="356" number="106"><bold>Pariññeyye</bold>ti ettha tisso pariññā ñātapariññā, tīraṇapariññā, pahānapariññāti. Tāsu <bold>ñātapariññā</bold> yāvadeva tīraṇapariññatthā. <bold>Tīraṇapariññā ca</bold> yāvadeva pahānapariññatthāti <pageBreak edition="V" number="2.0230" />. Tattha ukkaṭṭhāya pariññāya kiccadassanavasena atthaṃ dassento <bold>‘‘pariññeyyeti parijānitabbe samatikkamitabbe’’</bold>ti, pahātabbeti attho. Tenāha bhagavā – ‘‘katamā ca, bhikkhave, pariññā? Rāgakkhayo, dosakkhayo, mohakkhayo’’ti, tasmā <bold>samatikkama</bold>nti, samatikkantaṃ pahānassa upāyaṃ. <bold>Samatikkamitvā ṭhita</bold>nti pajahitvā ṭhitanti ayamettha attho.</paragraph>
    <centered line="357">Pariññeyyasuttavaṇṇanā niṭṭhitā.</centered>
    <subhead line="358">5-10. Samaṇasuttādivaṇṇanā</subhead>
    <paragraph line="359" number="107-112"><bold>Cattāri</bold><pageBreak edition="M" number="2.0258" /><bold>saccāni kathitāni</bold> assādādīnaṃ samudayādīnañca desitattā.</paragraph>
    <paragraph line="360"><bold>Kilesappahānaṃ kathitaṃ</bold> rāgappahānassa jotitattā.</paragraph>
    <centered line="361">Samaṇasuttādivaṇṇanā niṭṭhitā.</centered>
    <centered line="362">Antavaggavaṇṇanā niṭṭhitā.</centered>
    <title line="363">12. Dhammakathikavaggo</title>
    <subhead line="364">1-2. Avijjāsuttādivaṇṇanā</subhead>
    <paragraph line="365" number="113-114"><bold>Yāvatā</bold>ti yasmā. <bold>Imāya…pe… samannāgato</bold>ti ‘‘idaṃ dukkhanti yathābhūtaṃ nappajānātī’’tiādinā nayena vuttāya catūsu ariyasaccesu aññāṇasabhāvāya avijjāya sammohena samannāgato. <bold>Ettāvatā</bold>ti ettakena kāraṇena <bold>avijjāgato</bold> samaṅgībhūtena upagato, avijjāya vā upeto nāma hoti.</paragraph>
    <paragraph line="366"><bold>Dutiyepī</bold>ti vijjāsutte. ‘‘Vijjāvasena desanā’’ti ayameva visesoti āha <bold>‘‘eseva nayo’’</bold>ti.</paragraph>
    <centered line="367">Avijjāsuttādivaṇṇanā niṭṭhitā.</centered>
    <subhead line="368">3. Dhammakathikasuttavaṇṇanā</subhead>
    <paragraph line="369" number="115"><bold>Paṭhamena</bold><pageBreak edition="V" number="2.0231" /><bold>dhammakathiko</bold> kathito ‘‘dhammaṃ desetī’’ti vuttattā. <bold>Dutiyena sekhabhūmi</bold> kathitā ‘‘paṭipanno hotī’’ti vuttattā, <bold>tatiyena asekhabhūmi</bold> kathitā ‘‘anupādāvimutto hotī’’ti vuttattā. <bold>Dhammakathikaṃ pucchitena</bold> bhagavatā. <bold>Visesetvā</bold>ti dhammakathikabhāvato visesetvā ukkaṃsetvā. <bold>Dve bhūmiyo</bold>ti sekkhāsekkhabhūmiyo.</paragraph>
    <centered line="370">Dhammakathikasuttavaṇṇanā niṭṭhitā.</centered>
    <subhead line="371">4. Dutiyadhammakathikasuttavaṇṇanā</subhead>
    <paragraph line="372" number="116"><bold>Tīṇi</bold><pageBreak edition="M" number="2.0259" /><bold>vissajjanānī</bold>ti yathāpucchaṃ tīṇi vissajjanāni.</paragraph>
    <centered line="373">Dutiyadhammakathikasuttavaṇṇanā niṭṭhitā.</centered>
    <subhead line="374">5-9. Bandhanasuttādivaṇṇanā</subhead>
    <paragraph line="375" number="117-121"><bold>Tīraṃ vuccati vaṭṭaṃ</bold> orimatīranti katvā. Tenāha ‘‘athāyaṃ itarā pajā, tīramevānudhāvatī’’ti (dha. pa. 85). <bold>Pāraṃ vuccati nibbānaṃ</bold> saṃsārassa pārimanti katvā. <bold>Baddho</bold>ti anusayappahānassa akatattā <bold>kilesabandhanena baddho,</bold> sukkapakkhepi diṭṭhisamanupassanāya rūpādibandhanassa paṭikkhepamattameva vuttaṃ, na vimokkhanti adhippāyo. <bold>Imasmiṃ sutte vaṭṭadukkhaṃ kathita</bold>nti ‘‘tīradassī pāradassī, parimutto so dukkhasmāti vadāmī’’ti āgatattā vaṭṭavivaṭṭaṃ kathikanti vattuṃ sakkā.</paragraph>
    <paragraph line="376">Chaṭṭhādīni uttānatthāneva heṭṭhā vuttanayattā.</paragraph>
    <centered line="377">Bandhanasuttādivaṇṇanā niṭṭhitā.</centered>
    <subhead line="378">10. Sīlavantasuttavaṇṇanā</subhead>
    <paragraph line="379" number="122"><bold>Ābādhaṭṭhenā</bold>ti ādito uppattito paṭṭhāya bādhanaṭṭhena rujanaṭṭhena. <bold>Antodosaṭṭhenā</bold>ti abbhantare eva dussanaṭṭhena kuppanaṭṭhena. <bold>Khaṇanaṭṭhenā</bold>ti sasanaṭṭhena. <bold>Dukkhaṭṭhenā</bold>ti dukkhamattā <pageBreak edition="V" number="2.0232" /> dukkhabhāvena. Dukkhañhi loke ‘‘agha’’nti vuccati ativiya hananato. <bold>Visabhāgaṃ …pe… paccayaṭṭhenā</bold>ti yathāpavattamānānaṃ dhātādīnaṃ visabhāgabhūtamahābhūtasamuṭṭhānassa ābādhassa paccayabhāvena. <bold>Asakaṭṭhenā</bold>ti anattaniyato. <bold>Palujjanaṭṭhenā</bold>ti pakārato bhijjanaṭṭhena. <bold>Sattasuññataṭṭhenā</bold>ti sattasaṅkhātaattasuññataṭṭhena. <bold>Attābhāvenā</bold>ti diṭṭhigatikaparikappitassa attano abhāvena. <bold>Suññato anattato</bold>ti ettha ‘‘parato’’ti padassa saṅgaho kātabbo, tasmā <bold>‘‘dvīhi anattamanasikāro’’</bold>ti vattabbaṃ.</paragraph>
    <centered line="380">Sīlavantasuttavaṇṇanā niṭṭhitā.</centered>
    <subhead line="381">11. Sutavantasuttavaṇṇanā</subhead>
    <paragraph line="382" number="123"><bold>Tathā</bold><pageBreak edition="M" number="2.0260" /><bold>ekādasame</bold>ti ettha <bold>tathā</bold>-saddena ‘‘uttānamevā’’ti idaṃ ākaḍḍhati. <bold>Idhā</bold>ti ekādasame. Kammaṭṭhānassa uggahadhāraṇaparicayamanasikāravasena pavattañāṇaṃ kammaṭṭhānasutavasena nipphajjanato <bold>‘‘suta’’</bold>nti vuttaṃ.</paragraph>
    <centered line="383">Sutavantasuttavaṇṇanā niṭṭhitā.</centered>
    <subhead line="384">12-13. Kappasuttādivaṇṇanā</subhead>
    <paragraph line="385" number="124-125"><bold>Rāhulovādasadisānī</bold>ti <bold>rāhulovādasutte</bold> (ma. ni. 2.113 ādayo) āgatasuttasadisāni.</paragraph>
    <centered line="386">Kappasuttādivaṇṇanā niṭṭhitā.</centered>
    <centered line="387">Dhammakathikavaggavaṇṇanā niṭṭhitā.</centered>
    <title line="388">13. Avijjāvaggo</title>
    <subhead line="389">1-10. Samudayadhammasuttādivaṇṇanā</subhead>
    <paragraph line="390" number="126-135"><bold>Imasmi</bold>nti <pageBreak edition="V" number="2.0233" /> avijjāvagge. <bold>Catusaccameva kathitaṃ, tasmā</bold> heṭṭhā vuttanayattā uttānamevāti adhippāyo.</paragraph>
    <centered line="391">Samudayadhammasuttādivaṇṇanā niṭṭhitā.</centered>
    <centered line="392">Avijjāvaggavaṇṇanā niṭṭhitā.</centered>
    <title line="393">14. Kukkuḷavaggo</title>
    <subhead line="394">1-14. Kukkuḷasuttādivaṇṇanā</subhead>
    <paragraph line="395" number="136-149"> Anto aggi mahanto chārikarāsi, tattha ukkuḷavikulato akkamantaṃ yāva kesaggaṃ anudahatāya kucchitaṃ kuḷanti kukkuḷaṃ <pageBreak edition="M" number="2.0261" />, rūpavedanādi pana tatopi kañci kālaṃ anudahanato mahāpariḷāhanaṭṭhena ca kukkuḷaṃ viyāti <bold>kukkuḷaṃ. Aniccalakkhaṇādīnī</bold>ti aniccadukkhānattalakkhaṇāni.</paragraph>
    <centered line="396">Kukkuḷasuttādivaṇṇanā niṭṭhitā.</centered>
    <centered line="397">Kukkuḷavaggavaṇṇanā niṭṭhitā.</centered>
    <title line="398">15. Diṭṭhivaggo</title>
    <subhead line="399">1-9. Ajjhattasuttādivaṇṇanā</subhead>
    <paragraph line="400" number="150-158"><bold>Paccayaṃ katvā</bold>ti abhinivesapaccayaṃ katvā. Ādisaddena micchādiṭṭhisakkāyadiṭṭhiattānudiṭṭhi saññojanābhinivesa-vinibandhaajjhosānāni saṅgaṇhāti. Tattha <bold>abhinivesā</bold> taṇhāmānadiṭṭhiyo. <bold>Vinibandhā</bold> ‘‘kāye avītarāgo hotī’’tiādinā (dī. ni. 3.320; ma. ni. 1.186) āgatacetasovinibandhā <pageBreak edition="V" number="2.0234" />. <bold>Ajjhosānā</bold>ti taṇhādiṭṭhijjhosānāni. Sesāni suviññeyyāneva.</paragraph>
    <centered line="401">Ajjhattasuttādivaṇṇanā niṭṭhitā.</centered>
    <subhead line="402">10.Ānandasuttavaṇṇanā</subhead>
    <paragraph line="403" number="159"><bold>Dharamānakāle</bold>ti jīvamānakāle. <bold>Pahānaṃ apassanto</bold>ti therassa kira bhagavati pemaṃ adhimattaṃ. <bold>Cittaṃ gaṇhissāmī</bold>ti cittaṃ ārādhessāmi. <bold>Gantabbaṃ hoti,</bold> tasmā sapalibodho. <bold>Cittaṃ sampahaṃsamāno</bold>ti cittassa vibodhano. <bold>Vimutti…pe… jāto</bold> āyatiṃ paṭivedhapaccayattā, na pana tadā visesāvahabhāvā nibbedhabhāgiyo.</paragraph>
    <centered line="404">Ānandasuttavaṇṇanā niṭṭhitā.</centered>
    <centered line="405">Diṭṭhivaggavaṇṇanā niṭṭhitā.</centered>
    <centered line="406">Uparipaṇṇāsako samatto.</centered>
    <centered line="407">Sāratthappakāsiniyā saṃyuttanikāya-aṭṭhakathāya</centered>
    <centered line="408">Khandhasaṃyuttavaṇṇanāya līnatthappakāsanā samattā.</centered>
  </content>
</document>