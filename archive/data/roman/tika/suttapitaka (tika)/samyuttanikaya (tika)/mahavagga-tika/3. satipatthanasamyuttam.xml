<?xml version="1.0"?>
<document>
<metadata>
<normativeSource>http://tipitaka.org/romn/cscd/s0305t.tik2.xml</normativeSource>
<archivePath>roman/tika/suttapitaka (tika)/samyuttanikaya (tika)/mahavagga-tika/3. satipatthanasamyuttam.xml</archivePath>
<title>3. Satipaṭṭhānasaṃyuttaṃ - Mahāvagga-ṭīkā - Saṃyuttanikāya (ṭīkā) - Suttapiṭaka (ṭīkā) - Tīkā</title>
</metadata>
<body>
<chapter line="1">3. Satipaṭṭhānasaṃyuttaṃ</chapter>
<title line="2">1. Ambapālivaggo</title>
<subhead line="3">1. Ambapālisuttavaṇṇanā</subhead>
<paragraph line="4" number="367"><bold>Ekāyanvāya</bold>nti <pageBreak edition="M" number="2.0450" /><pageBreak edition="V" number="2.0156" />sandhivasena vuttaṃ o-kārassa va-kāraṃ a-kārassa dīghaṃ katvā. Ayaṃ kira saṃyuttābhilāpo, tattha ayana-saddo maggapariyāyo. Na kevalaṃ ayameva, atha kho aññepi maggapariyāyāti paduddhāraṃ karonto <bold>‘‘maggassa hī’’</bold>tiādiṃ vatvā yadi maggapariyāyo āyana-saddo, kasmā puna maggoti vuttanti codanaṃ sandhāyāha <bold>‘‘tasmā’’</bold>tiādi. Tattha <bold>ekamaggo</bold>ti ekova maggo. Na hi nibbānagāmimaggo añño atthīti. Nanu satipaṭṭhānaṃ idha maggoti adhippetaṃ, tadaññepi bahū maggadhammā atthīti? Saccaṃ atthi, te pana satipaṭṭhānaggahaṇeneva gahitā tadavinābhāvato. Tathā hi ñāṇavīriyādayo niddese gahitā, uddese satiyā eva gahaṇaṃ veneyyajjhāsayavasenāti daṭṭhabbaṃ, satiyā maggabhāvadassanatthañca. <bold>Na dvedhāpathabhūto</bold>ti iminā imassa dvayabhāvābhāvaṃ viya anibbānagāmibhāvābhāvañca dasseti. <bold>Nibbānagamanaṭṭhenā</bold>ti nibbānaṃ gacchati etenāti nibbānagamanaṃ, so eva aviparītabhāvanāya attho, tena nibbānagamanaṭṭhena, nibbānādhigamūpāyatāyāti attho. <bold>Magganīyaṭṭhenā</bold>ti gavesitabbatāya.</paragraph>
<paragraph line="5"><bold>Rāgādīhī</bold>ti ‘‘rāgo malaṃ, doso malaṃ, moho mala’’nti (vibha. 924) evaṃ vuttehi rāgādīhi malehi. Sā panāyaṃ saṃkiliṭṭhacittānaṃ visuddhi sijjhamānā yasmā sokādīnaṃ anuppādāya saṃvattati, tasmā vuttaṃ ‘‘sokaparidevānaṃ samatikkamāyā’’tiādi. Tattha socanaṃ ñātibyasanādinimittaṃ cetaso santāpo antonijjhānaṃ <bold>soko</bold>. Ñātibyasanādinimittameva sokādhikatājanito ‘‘kahaṃ ekaputtakā’’tiādinā paridevanavasena vācāvippalāpo paridevanaṃ <bold>paridevo</bold>. Tassa āyatiṃ anuppajjanaṃ idha samatikkamoti āha <bold>‘‘pahānāyā’’</bold>ti. <bold>Dukkhadomanassāna</bold>nti ettha cetasikadukkhatāya domanassassapi dukkhasaddeneva gahaṇe <pageBreak edition="M" number="2.0451" />siddhe saddena anivattanato <pageBreak edition="V" number="2.0157" />sāmaññajotanāya visesavacanaṃ seṭṭhanti ‘‘domanassāna’’nteva vuttaṃ. <bold>Cetasikadomanassassā</bold>ti bhūtakathanaṃ daṭṭhabbaṃ. Ñāyati etena yāthāvato paṭivijjhīyati catusaccanti <bold>ñāyo</bold>vuccati ariyamaggo. Nanu ayampi maggo, kiṃ maggo eva maggassa adhigamāya hotīti codanaṃ sandhāyāha – <bold>‘‘ayaṃ hī’’</bold>tiādi. Taṇhāva kammakilesavipākānaṃ vinanaṭṭhena saṃsibbanaṭṭhena <bold>vānaṃ</bold>. Tena taṇhāvānena virahitattā tassa abhāvāti attho. <bold>Attapaccakkhāyā</bold>ti attapaccakkhatthāya.</paragraph>
<paragraph line="6"><bold>Vaṇṇabhāsana</bold>nti pasaṃsāvacanaṃ. <bold>Visuddhi</bold>nti visujjhanaṃ kilesappahānaṃ. <bold>Uggahetabba</bold>nti ettha vācuggatakaraṇaṃ uggaho. Paricayakaraṇaṃ paripucchāmūlakattā taggahaṇeneva gahitanti daṭṭhabbaṃ.</paragraph>
<paragraph line="7"><bold>Na tato heṭṭhā</bold>ti idha adhippetakāyādīnaṃ vedanādisabhāvattābhāvā kāyavedanācittavimuttassa tebhūmakadhammassa visuṃ vipallāsavatthantarabhāvena gahitattā ca heṭṭhā gahaṇesu vipallāsavatthūnaṃ aniṭṭhānaṃ sandhāya vuttaṃ. Pañcamassa pana vipallāsavatthuno abhāvena <bold>‘‘na uddha’’</bold>nti āha. Ārammaṇavibhāgena hettha satipaṭṭhānavibhāgoti. <bold>Tayo satipaṭṭhānā</bold>ti satipaṭṭhānasaddassa atthuddhāradassanaṃ, na idha pāḷiyaṃ vuttassa satipaṭṭhānasaddassa atthadassanaṃ. <bold>Ādīsu hī</bold>ti ettha <bold>ādi</bold>-saddena ‘‘phassasamudayā vedanānaṃ samudayo, nāmarūpasamudayā cittassa samudayo, manasikārasamudayā dhammānaṃ samudayo’’ti (saṃ. ni. 5.408) satipaṭṭhānāti vuttānaṃ satigocarānaṃ pakāsake suttapadese saṅgaṇhāti. Evaṃ paṭisambhidāmaggapāḷiyampi avasesapāḷipadesadassanattho <bold>ādi</bold>-saddo daṭṭhabbo. <bold>Satiyā paṭṭhāna</bold>nti satiyā patiṭṭhātabbaṭṭhānaṃ.</paragraph>
<paragraph line="8"><bold>Ariyo</bold>ti ārakattādinā ariyaṃ sammāsambuddhamāha. <bold>Etthā</bold>ti etasmiṃ <bold>saḷāyatanavibhaṅgasutte</bold>(ma. ni. 3.311). Tattha hi –</paragraph>
<indent line="9">‘‘Tayo satipaṭṭhānā yadariyo…pe… marahatīti iti kho panetaṃ vuttaṃ, kiñcetaṃ paṭicca vuttaṃ. Idha, bhikkhave, satthā sāvakānaṃ dhammaṃ deseti anukampako hitesī anukampaṃ upādāya – ‘idaṃ vo <pageBreak edition="M" number="2.0452" />hitāya idaṃ vo sukhāyā’ti. Tassa sāvakā na sussūsanti, na sotaṃ odahanti, na aññā cittaṃ upaṭṭhapenti, vokkamma ca satthusāsanā vattanti. Tatra, bhikkhave, tathāgato na ceva anattamano hoti, na ca anattamanataṃ paṭisaṃvedeti, anavassuto ca viharati sato sampajāno. Idaṃ, bhikkhave, paṭhamaṃ satipaṭṭhānaṃ. Yadariyo sevati…pe... marahati. Puna caparaṃ, bhikkhave, satthā <pageBreak edition="V" number="2.0158" />…pe… idaṃ vo sukhāyāti. Tassa ekacce sāvakā na sussūsanti…pe… ekacce sāvakā sussūsanti…pe… na ca vokkamma satthusāsanā vattanti. Tatra, bhikkhave, tathāgato na ceva anattamano hoti, na ca anattamanataṃ paṭisaṃvedeti, na ceva attamano hoti, na ca attamanataṃ paṭisaṃvedeti. Anattamanatañca attamanatañca tadubhayaṃ abhinivajjetvā upekkhako viharati sato sampajāno. Idaṃ, bhikkhave, dutiyaṃ satipaṭṭhānaṃ…pe… marahati. Puna caparaṃ, bhikkhave,…pe… sukhāyāti, tassa sāvakā sussūsanti…pe… vattanti. Tatra, bhikkhave, tathāgato attamano ceva hoti, attamanatañca paṭisaṃvedeti, anavassuto ca viharati sato sampajāno. Idaṃ, bhikkhave, tatiyaṃ satipaṭṭhāna’’nti –</indent>
<paragraph line="10">Evaṃ paṭighānunayehi anavassutatā niccaṃ upaṭṭhitassatitāya tadubhayavītivattatā ‘‘satipaṭṭhāna’’nti vuttā. Buddhānaṃyeva hi niccaṃ upaṭṭhitassatitā hoti āveṇikadhammabhāvato, na paccekabuddhādīnaṃ. Pa-saddo ārambhaṃ joteti, ārambho ca pavattīti katvā āha <bold>‘‘pavattayitabbatoti attho’’</bold>ti. <bold>Satiyā</bold>karaṇabhūtāya <bold>paṭṭhānaṃ</bold>paṭṭhapetabbaṃ satipaṭṭhānaṃ. Ana-saddo hi bahulavacanena kammatthopi hotīti.</paragraph>
<paragraph line="11">Tathāssa kattuatthopi labbhatīti <bold>‘‘patiṭṭhātīti paṭṭhāna’’</bold>nti vuttaṃ. <bold>Upaṭṭhātī</bold>ti ettha <bold>upa</bold>-saddo bhusatthavisiṭṭhaṃ pakkhandanaṃ dīpetīti <bold>‘‘okkanditvā pakkhanditvā pavattatīti attho’’</bold>ti vuttaṃ. Puna bhāvatthaṃ satisaddaṃ paṭṭhānasaddañca vaṇṇento <bold>‘‘atha vā’’</bold>tiādimāha. Tena purimavikappe sati-saddo paṭṭhāna-saddo ca kattuatthoti viññāyati. <bold>Saraṇaṭṭhenā</bold>ti cirakatassa cirabhāsitassa ca anussaraṇaṭṭhena. <bold>Ida</bold>nti yaṃ ‘‘satiyeva satipaṭṭhāna’’nti vuttaṃ, idaṃ <bold>idha</bold>imasmiṃ suttapadese <bold>adhippetaṃ</bold>.</paragraph>
<paragraph line="12"><bold>Yadi</bold><pageBreak edition="M" number="2.0453" /><bold>eva</bold>nti yadi sati eva satipaṭṭhānaṃ, sati nāma eko dhammo, evaṃ sante kasmā satipaṭṭhānāti bahuvacananti āha <bold>‘‘satīnaṃ bahuttā’’</bold>tiādi. Yadi bahukā tā satiyo, atha kasmā maggoti ekavacananti yojanā. <bold>Magganaṭṭhenā</bold>ti niyyānaṭṭhena. Niyyāniko hi maggadhammo, teneva niyyānikabhāvena ekattupagato ekantato nibbānaṃ gacchati, atthikehi ca tadatthaṃ maggīyatīti āha <bold>‘‘vuttañheta’’</bold>ntiādi. Tattha <bold>catassopi cetā</bold>ti kāyānupassanādivasena catubbidhāpi ca etā satiyo. <bold>Aparabhāge</bold>ti ariyamaggakkhaṇe. <bold>Kiccaṃ sādhayamānā</bold>ti pubbabhāge kāyādīsu ārammaṇesu subhasaññādividhamanavasena visuṃ visuṃ pavattitvā maggakkhaṇe sakiṃyeva <pageBreak edition="V" number="2.0159" />tattha catubbidhassapi vipallāsassa samucchedavasena pahānakiccaṃ sādhayamānā ārammaṇakaraṇavasena nibbānaṃ gacchanti, tamevassa catukiccasādhanataṃ upādāya bahuvacananiddeso, tathāpi atthato bhedābhāvato maggoti ekavacanena vuccati. Tenāha – <bold>‘‘tasmā catassopi eko maggoti vuttā’’</bold>ti.</paragraph>
<paragraph line="13"><bold>Kathetukamyatāpucchā</bold>itarāsaṃ pucchānaṃ idha asambhavato niddesādivasena desetukāmatāya ca tathā vuttattā. ‘‘Ayañceva kāyo bahiddhā ca nāmarūpa’’ntiādīsu (ma. ni. 1.271, 287, 297; pārā. 11) khandhapañcakaṃ, ‘‘sukhañca kāyena paṭisaṃvedetī’’tiādīsu vedanādayo tayo arūpakkhandhā, ‘‘yā tasmiṃ samaye kāyassa passaddhi paṭippassaddhī’’tiādīsu (dha. sa. 40) vedanādayo tayo cetasikā khandhā ‘‘kāyo’’ti vuccanti, tato visesanatthaṃ <bold>‘‘kāyeti rūpakāye’’</bold>ti āha. <bold>Kāyānupassī</bold>ti ettha tassīlatthaṃ dassento <bold>‘‘kāyaṃ anupassanasīlo’’</bold>ti āha. <bold>Aniccato anupassatī</bold>ti catusamuṭṭhānikakāyaṃ ‘‘anicca’’nti anupassati, evaṃ passanto eva cassa aniccākārampi anupassatīti vuccati, tathābhūtassa cassa niccagāhassa visesopi na hotīti vuttaṃ <bold>‘‘no niccato’’</bold>ti. Tathā hesa ‘‘niccasaññaṃ pajahatī’’ti (paṭi. ma. 1.28) vutto. Ettha ca aniccato eva anupassatīti evakāro luttaniddiṭṭhoti tena nivattitamatthaṃ dassetuṃ <bold>‘‘no niccato’’</bold>ti vuttaṃ. Na cettha dukkhānupassanādinivattanamāsaṅkitabbaṃ paṭiyoginivattanaparattā eva-kārassa, upari desanāāruḷhattā ca tāsaṃ. <bold>Dukkhato anupassatī</bold>tiādīsupi eseva nayo. Ayaṃ pana viseso – aniccassa dukkhattā <pageBreak edition="M" number="2.0454" />tameva kāyaṃ dukkhato anupassati, dukkhassa anattattā anattato anupassatīti.</paragraph>
<paragraph line="14">Yasmā pana yaṃ aniccaṃ dukkhaṃ anattā, na taṃ abhinanditabbaṃ, yañca na abhinanditabbaṃ, na tattha rajjitabbaṃ, tasmā vuttaṃ ‘‘aniccato anupassati, no niccato, dukkhato anupassati, no sukhato, anattato anupassati, no attato, nibbindati, no nandati, virajjati, no rajjatī’’ti. So evaṃ arajjanto rāgaṃ <bold>nirodheti, no samudeti,</bold>samudayaṃ na karotīti attho. Evaṃ paṭipanno ca <bold>paṭinissajjati, no ādiyati</bold>. Ayañhi aniccādianupassanā tadaṅgavasena saddhiṃ kāyatannissayakhandhābhisaṅkhārehi kilesānaṃ pariccajanato saṅkhatadosadassanena tabbiparīte nibbāne tanninnatāya pakkhandanato ‘‘pariccāgapaṭinissaggo ceva pakkhandanapaṭinissaggo cā’’ti vuccati. Tasmā tāya samannāgato bhikkhu vuttanayena kilese ca pariccajati, nibbāne ca pakkhandati, tathābhūto ca pariccajanavasena kilese <pageBreak edition="V" number="2.0160" />na ādiyati, nāpi adosadassitāvasena saṅkhatārammaṇaṃ. Tena vuttaṃ ‘‘paṭinissajjati, no ādiyatī’’ti. Idāni nissitāhi anupassanāhi yesaṃ dhammānaṃ pahānaṃ hoti, taṃ dassetuṃ <bold>‘‘aniccato anupassanto niccasaññaṃ pajahatī’’</bold>tiādi vuttaṃ. Tattha <bold>niccasañña</bold>nti saṅkhārā niccāti evaṃ pavattaṃ viparītasaññaṃ. Diṭṭhicittavipallāsapahānamukheneva saññāvipallāsappahānanti saññāgahaṇaṃ, saññāsīsena vā tesampi gahaṇaṃ daṭṭhabbaṃ. <bold>Nandi</bold>nti sappītikataṇhaṃ. Sesaṃ vuttanayameva.</paragraph>
<paragraph line="15"><bold>Viharatī</bold>ti iminā kāyānupassanāsamaṅgino iriyāpathavihāro vuttoti āha – <bold>‘‘iriyatī’’</bold>ti, iriyāpathaṃ pavattetīti attho. Ārammaṇakaraṇavasena abhibyāpanato <bold>‘‘tīsu bhavesū’’</bold>ti vuttaṃ, uppajjanavasena pana kilesā parittabhūmakā evāti. Yadipi kilesānaṃ pahānaṃ ātāpananti taṃ sammādiṭṭhiādīnampi attheva, ātappa-saddoviya pana ātāpa-saddopi vīriye eva niruḷhoti vuttaṃ <bold>‘‘vīriyassetaṃ nāma’’</bold>nti. Atha vā paṭipakkhappahāne sampayuttadhammānaṃ abbhussahanavasena pavattamānassa vīriyassa sātisayaṃ tadātāpananti vīriyameva tathā vuccati, na aññe dhammā.</paragraph>
<paragraph line="16"><bold>Ātāpī</bold>ti cāyamīkāro pasaṃsāya, atisayassa vā dīpakoti ātāpīgahaṇena sammappadhānasamaṅgitaṃ dasseti. Sammā samantato sāmañca pajānanto <bold>sampajāno,</bold>asammissato vavatthāne aññadhammānupassitābhāvena <pageBreak edition="M" number="2.0455" />sammā aviparītaṃ, sabbākārapajānanena samantato, uparūpari visesāvahabhāvena pavattiyā sāmaṃ pajānantoti attho. Yadi paññāya anupassati, kathaṃ satipaṭṭhānatāti āha <bold>‘‘na hī’’</bold>tiādi. Tasmā satiyā laddhupakārāya eva paññāya ettha yathāvutte kāye kammaṭṭhāniko bhikkhu anupassako, tasmā <bold>‘‘kāyānupassī’’</bold>ti vuccati. <bold>Antosaṅkhepo</bold>antolīnatā, kosajjanti attho. <bold>Upāyapariggaho</bold>ti ettha sīlavisodhanādi gaṇanādi uggahakosallādi ca <bold>upāyo,</bold>tabbipariyāyato <bold>anupāyo</bold>veditabbo. Yasmā ca upaṭṭhitassatī yathāvuttaṃ upāyaṃ na pariccajati, anupāyañca na upādiyati, tasmā vuttaṃ <bold>‘‘muṭṭhassati…pe… asamattho hotī’’</bold>ti. <bold>Tenā</bold>ti upāyānupāyānaṃ pariggahaparivajjanesu apariccāgāpariggahesu ca asamatthabhāvena. <bold>Assa</bold>yogino.</paragraph>
<paragraph line="17">Yasmā satiyevettha satipaṭṭhānaṃ vuttā, tasmāssa sampayuttadhammā vīriyādayo aṅganti āha – <bold>‘‘sampayogaṅgañcassa dassetvā’’</bold>ti. <bold>Aṅga</bold>-saddo cettha kāraṇapariyāyo daṭṭhabbo. <bold>Sati</bold>ggahaṇenevettha sammāsamādhissapi gahaṇaṃ daṭṭhabbaṃ tassā samādhikkhandhe saṅgahitattā. Yasmā vā satisīsenāyaṃ <pageBreak edition="V" number="2.0161" />desanā. Na hi kevalāya satiyā kilesappahānaṃ sambhavati, nibbānādhigamo vā, nāpi kevalā sati pavattati, tasmāssa jhānadesanāyaṃ savitakkādivacanassa viya sampayogaṅgadassanatāti aṅga-saddassa avayavapariyāyatā daṭṭhabbā. <bold>Pahānaṅga</bold>nti ‘‘vivicceva kāmehī’’tiādīsu viya pahātabbaṅgaṃ <bold>dassetuṃ</bold>. Yasmā ettha pubbabhāgamaggo adhippeto, na lokuttaramaggo, tasmā pubbabhāgiyameva vinayaṃ dassento <bold>‘‘tadaṅgavinayena vā vikkhambhanavinayena vā’’</bold>ti āha. <bold>Assā</bold>ti yogino. <bold>Tesaṃ dhammāna</bold>nti vedanādidhammānaṃ. Tesañhi tattha anadhippetattā <bold>‘‘atthuddhāranayenetaṃ vutta’’</bold>nti āha. <bold>Yaṃ panā</bold>ti vibhaṅge, vibhaṅgapakaraṇeti adhippāyo. <bold>Etthā</bold>ti ‘‘loke’’ti etasmiṃ pade, tā ca lokiyā eva anupassanā nāma sammasananti katvā.</paragraph>
<paragraph line="18"><bold>Dukkhato</bold>ti vipariṇāmasaṅkhāradukkhatāhi dukkhasabhāvato, dukkhāti anupassitabbāti attho. Sesapadadvayepi eseva nayo. <bold>Yo sukhaṃ</bold><pageBreak edition="M" number="2.0456" /><bold>dukkhato addā</bold>ti yo bhikkhu sukhaṃ vedanaṃ vipariṇāmadukkhatāya dukkhanti paññācakkhunā addakkhi. <bold>Dukkhamaddakkhi sallato</bold>ti dukkhavedanaṃ pīḷājananato antotudanato dunnīharaṇato ca sallanti addakkhi passi. <bold>Adukkhamasukha</bold>nti upekkhāvedanaṃ. <bold>Santa</bold>nti sukhadukkhānaṃ viya anoḷārikatāya paccayavasena vūpasantasabhāvattā ca santaṃ. <bold>Aniccato</bold>ti hutvā abhāvato udayabbayavantato tāvakālikato niccapaṭikkhepato ca aniccanti yo addakkhi. <bold>Sa ve sammaddaso bhikkhū</bold>ti so bhikkhu ekaṃsena, paribyattaṃ vā vedanāya sammā passanakoti attho.</paragraph>
<paragraph line="19"><bold>Dukkhātipī</bold>ti saṅkhāradukkhatāya dukkhā itipi. <bold>Sabbaṃ taṃ</bold>vedayitaṃ <bold>dukkhasmiṃ</bold>antogadhaṃ pariyāpannanti <bold>vadāmi</bold>saṅkhāradukkhanti vattabbato. <bold>Sukhadukkhatopi cā</bold>ti sukhādīnaṃ ṭhitivipariṇāmañāṇasukhatāya ca vipariṇāmaṭṭhitiaññāṇadukkhatāya ca vuttattā tissopi sukhato tissopi ca dukkhato anupassitabbāti attho. <bold>Satta anupassanā</bold>heṭṭhā pakāsitā eva.</paragraph>
<paragraph line="20"><bold>Ārammaṇā…pe… bhedāna</bold>nti rūpādiārammaṇanānattassa nīlāditabbhedassa, chandādiadhipatinānattassa hīnāditabbhedassa, ñāṇajhānādisahajātanānattassa sasaṅkhārikāsaṅkhārika-savitakka-savicārāditabbhedassa, kāmāvacarādibhūminānattassa, ukkaṭṭhamajjhimāditabbhedassa, kusalādikammanānattassa, devagatisaṃvattaniyatāditabbhedassa, kaṇhasukkavipākanānattassa, diṭṭhadhammavedanīyatāditabbhedassa, parittabhūmakādikiriyānānattassa, tihetukāditabbhedassa vasena anupassitabbanti yojanā. <bold>Ādi</bold>-saddena savatthukāvatthukādinānattassa puggalattayasādhāraṇāditabbhedassa <pageBreak edition="V" number="2.0162" />ca saṅgaho daṭṭhabbo. <bold>Sarāgādīna</bold>nti <bold>mahāsatipaṭṭhānasutte</bold>(dī. ni. 2.381; ma. ni. 1.114) āgatānaṃ sarāgavītarāgādibhedānaṃ. <bold>Salakkhaṇa-sāmaññalakkhaṇāna</bold>nti phusanāditaṃtaṃsalakkhaṇānañceva aniccatādisāmaññalakkhaṇānañca vasenāti yojanā.</paragraph>
<paragraph line="21"><bold>Suññatadhammassā</bold>ti anattatāsaṅkhātasuññatasabhāvassa. ‘‘Salakkhaṇa-sāmaññalakkhaṇāna’’nti hi iminā yo ito bāhirakehi sāminivāsīkārakavedakaadhiṭṭhāyakabhāvena parikappito attā, tassa saṅkhāresu niccatā sukhatā viya katthacipi abhāvo vibhāvito. Natthi etesaṃ attāti <bold>anattā,</bold>yasmā pana saṅkhāresu ekadhammopi attā <pageBreak edition="M" number="2.0457" />na hoti, tasmā te na attātipi anattāti ayaṃ tesaṃ suññatadhammo. Tassa suññatadhammassa, yaṃ vibhāvetuṃ <bold>abhidhamme</bold>(dha. sa. 121) ‘‘tasmiṃ kho pana samaye dhammā hontī’’tiādinā suññatavāradesanā vuttā. Sesaṃ suviññeyyameva.</paragraph>
<centered line="22">Ambapālisuttavaṇṇanā niṭṭhitā.</centered>
<subhead line="23">2. Satisuttavaṇṇanā</subhead>
<paragraph line="24" number="368">Saratīti <bold>sato</bold>. Ayaṃ pana na yāya kāyaci satiyā sato, atha kho edisāyāti dassento <bold>‘‘kāyādianupassanāsatiyā’’</bold>ti āha. <bold>Catusampajaññapaññāyā</bold>ti catubbidhasampajaññapaññāya, abhikkamanaṃ abhikkantanti āha – <bold>‘‘abhikkantaṃ vuccati gamana’’</bold>nti. Tathā paṭikkamanaṃ paṭikkantanti vuttaṃ – <bold>‘‘paṭikkantaṃ nivattana’’</bold>nti. Nivattanañca nivattimattaṃ, nivattitvā pana gamanaṃ gamanameva. <bold>Kāyaṃ abhiharanto</bold>abhigamanavasena kāyaṃ nāmento. Ṭhānanisajjāsayanesu yo gamanādividhinā kāyassa purato abhihāro, so abhikkamo, pacchato apaharaṇaṃ paṭikkamoti dassento <bold>‘‘ṭhānepī’’</bold>tiādimāha. <bold>Āsanassā</bold>ti pīṭhakādiāsanassa. <bold>Purimaaṅgābhimukho</bold>ti aṭanikādipurimāvayavābhimukho. <bold>Saṃsaranto</bold>ti saṃsappanto. <bold>Paccāsaṃsaranto</bold>ti paṭiāsappanto. <bold>Eseva nayo</bold>ti iminā sarīrasseva abhimukhasaṃsappanapaṭiāsappanāni nidasseti.</paragraph>
<paragraph line="25">Sammā pajānanaṃ <bold>sampajānaṃ</bold>. Tena attanā kātabbakiccassa karaṇasīlo sampajānakārīti āha – <bold>‘‘sampajaññena sabbakiccakārī’’</bold>ti. Sampajānameva hi sampajaññaṃ. <bold>Sampajaññasseva vā kārī</bold>ti <pageBreak edition="V" number="2.0163" />sampajaññasseva karaṇasīlo. <bold>Sampajaññaṃ karotevā</bold>ti abhikkantādīsu asammohaṃ uppādeti eva, sampajānasseva vā kāro etassa atthīti <bold>sampajānakārī</bold>.</paragraph>
<paragraph line="26">Dhammato vaḍḍhitasaṅkhātena saha atthena vattatīti sātthakaṃ, abhikkantādi, sātthakassa sampajānanaṃ <bold>sātthakasampajaññaṃ</bold>. Sappāyassa attano <pageBreak edition="M" number="2.0458" />upakārāvahassa hitassa sampajānanaṃ <bold>sappāyasampajaññaṃ</bold>. Abhikkamādīsu bhikkhācāragocare, aññatthāpi ca pavattesu avijahite kammaṭṭhānasaṅkhāte gocare sampajaññaṃ <bold>gocarasampajaññaṃ</bold>. Abhikkamādīsu asammuyhanameva sampajaññaṃ <bold>asammohasampajaññaṃ. Pariggaṇhitvā</bold>ti tulayitvā tīretvā, paṭisaṅkhāyāti attho. <bold>Saṅghadassaneneva</bold>uposathapavāraṇādiatthaṃ gamanaṃ saṅgahitaṃ. <bold>Asubhadassanādī</bold>ti <bold>ādi</bold>-saddena kasiṇaparikammādīnaṃ saṅgaho daṭṭhabbo. Saṅkhepato vuttamatthaṃ vivarituṃ <bold>‘‘cetiyaṃ disvāpi hī’’</bold>tiādi vuttaṃ. <bold>Arahattaṃ pāpuṇātī</bold>ti ukkaṭṭhaniddeso eso. Samathavipassanuppādanampi hi bhikkhuno vuddhi eva. <bold>Dakkhiṇadvāre</bold>ti cetiyaṅgaṇassa dakkhiṇadvāre, tathā <bold>pacchimadvāre</bold>tiādīsu. <bold>Abhayavāpi pāḷiya</bold>nti abhayavāpiyā puratthimatīre.</paragraph>
<paragraph line="27">Buddhavaṃsa-ariyavaṃsa-cetiyavaṃsa-dīpavaṃsādivaṃsakathanato <bold>mahāariyavaṃsabhāṇako</bold>thero. <bold>Paññāyanaṭṭhāne</bold>ti cetiyassa paññāyanaṭṭhāne. <bold>Ekapaduddhāre</bold>ti paduddhārapatiṭṭhānaparivattanaṃ akatvā ekasmiṃyeva avaṭṭhāne. <bold>Kecī</bold>ti abhayagirivāsino.</paragraph>
<paragraph line="28"><bold>Tasmiṃ panā</bold>ti sātthakasampajaññavasena pariggahitaatthepi gamane. Attho nāma dhammato vaḍḍhīti yaṃ sātthakanti adhippetaṃ gamanaṃ, taṃ sappāyamevāti siyā kassaci āsaṅkāti tannivattanatthaṃ <bold>‘‘cetiyadassanaṃ tāvā’’</bold>tiādi āraddhaṃ. <bold>Cittakammarūpakāni viyā</bold>ti cittakammakatā paṭimāyo viya, yantapayogena vā vicittakammā paṭimāya sadisā yantarūpakā viya. <bold>Asamapekkhanaṃ</bold>gehassitaaññāṇupekkhāvasena ārammaṇe ayoniso olokanādi. Yaṃ sandhāya vuttaṃ <bold>‘‘cakkhunā rūpaṃ disvā uppajjati upekkhā bālassa mūḷhassa puthujjanassā’’</bold>tiādi (ma. ni. 3.308). Hatthiādisammaddena <bold>jīvitantarāyo</bold>. Visabhāgarūpadassanādinā <bold>brahmacariyantarāyo</bold>.</paragraph>
<paragraph line="29">Pabbajitadivasato paṭṭhāya bhikkhūnaṃ anuvattanakathā āciṇṇā, ananuvattanakathā pana tassā aparā dutiyā nāma hotīti āha – <bold>‘‘dve kathā nāma na kathitapubbā’’</bold>ti. <bold>Eva</bold>nti iminā <pageBreak edition="V" number="2.0164" />‘‘sace panā’’tiādikaṃ sabbampi vuttākāraṃ paccāmasati, na ‘‘purisassa mātugāmāsubha’’ntiādikaṃ vuccamānaṃ.</paragraph>
<paragraph line="30">Yogakammassa <pageBreak edition="M" number="2.0459" />pavattiṭṭhānatāya bhāvanāya ārammaṇaṃ kammaṭṭhānaṃ vuccatīti āha <bold>‘‘kammaṭṭhānasaṅkhātaṃ gocara’’</bold>nti. <bold>Uggahetvā</bold>ti yathā uggahanimittaṃ uppajjati, evaṃ uggahakosallassa sampādanavasena uggahetvā.</paragraph>
<paragraph line="31"><bold>Haratī</bold>ti kammaṭṭhānaṃ pavatteti, yāva piṇḍapātapaṭikkamā anuyuñjatīti attho. <bold>Na paccāharatī</bold>ti āhārūpabhogato yāva divāṭṭhānupasaṅkamanā kammaṭṭhānaṃ na paṭineti. <bold>Samādāya vattati</bold>sammā ādiyitvā tesaṃ vattānaṃ paripūraṇavasena vattati. <bold>Sarīraparikamma</bold>nti mukhadhovanādisarīrapaṭijagganaṃ. <bold>Dve tayo pallaṅke</bold>ti dve tayo nisajjāvāre dve tīṇi uṇhāsanāni. Tenāha – <bold>‘‘usumaṃ gāhāpento’’</bold>ti. <bold>Kammaṭṭhānasīsenevā</bold>ti kammaṭṭhānamukheneva kammaṭṭhānaṃ avijahanto eva. Tena ‘‘pattopi acetano’’tiādinā pavattetabbakammaṭṭhānaṃ, yathāparihariyamānaṃ vā kammaṭṭhānaṃ avijahitvāti dasseti. <bold>Tathevā</bold>ti tikkhattumeva. Paribhogacetiyato sarīracetiyaṃ garutaranti katvā <bold>‘‘cetiyaṃ vanditvā’’</bold>ti cetiyavandanāya paṭhamaṃ karaṇīyatā vuttā. Tathā hi aṭṭhakathāyaṃ – ‘‘cetiyaṃ bādhayamānā bodhisākhā haritabbā’’ti vuttā. Buddhaguṇānussaraṇavaseneva bodhiñca paṇipātakaraṇanti āha – <bold>‘‘buddhassa bhagavato sammukhā viya nipaccakāraṃ dassetvā’’</bold>ti. <bold>Gāmasamīpe</bold>ti gāmassa upacāraṭṭhāne.</paragraph>
<paragraph line="32"><bold>Janasaṅgahaṇattha</bold>nti ‘‘mayi akathente etesaṃ ko kathessatī’’ti dhammānuggahena janasaṅgahaṇatthaṃ. <bold>Tasmā</bold>ti yasmā ‘‘dhammakathā nāma kathetabbā evā’’ti aṭṭhakathācariyā vadanti, yasmā ca dhammakathā kammaṭṭhānavinimuttā nāma natthi, tasmā. <bold>Kammaṭṭhānasīsenevā</bold>ti attanā parihariyamānaṃ kammaṭṭhānaṃ avijahanto tadanuguṇaṃyeva dhammakathaṃ kathetvā. <bold>Anumodanaṃ katvā</bold>ti etthāpi ‘‘kammaṭṭhānasīsenevā’’ti ānetvā sambandhitabbaṃ. <bold>Sampattaparicchedenevā</bold>ti paricito aparicitotiādivibhāgaṃ akatvā sampattakoṭiyā eva, samāgamamattenevāti attho. <bold>Bhaye</bold>ti paracakkādibhaye.</paragraph>
<paragraph line="33"><bold>Kammajatejo</bold>ti gahaṇiṃ sandhāyāha. <bold>Kammaṭṭhānavīthiṃ nārohati</bold>khudāparissamena kilantakāyattā samādhānābhāvato. <bold>Avasesaṭṭhāne</bold>ti yāguyā <pageBreak edition="M" number="2.0460" />aggahitaṭṭhāne. <bold>Poṅkhānupoṅkha</bold>nti kammaṭṭhānupaṭṭhānassa <pageBreak edition="V" number="2.0165" />aviccheda-dassanametaṃ, yathā poṅkhānupoṅkhaṃ pavattāya sarapaṭipāṭiyā anavicchedo, evametassapi kammaṭṭhānupaṭṭhānassāti vuttaṃ hoti.</paragraph>
<paragraph line="34"><bold>Nikkhittadhuro</bold>bhāvanānuyoge. Vattapaṭipattiyā apūraṇena <bold>sabbavattāni bhinditvā</bold>. Kāme avītarāgo hoti. Kāye avītarāgo. Rūpe avītarāgo. Yāvadatthaṃ udarāvadehaṃ bhuñjitvā seyyasukhaṃ passasukhaṃ middhasukhaṃ anuyutto viharati. Aññataraṃ devanikāyaṃ paṇidhāya brahmacariyaṃ caratī’’ti (dī. ni. 3.320; ma. ni. 1.186) evaṃ vuttaṃ <bold>pañcavidhacetovinibandhacitto. Caritvā</bold>ti pavattitvā.</paragraph>
<paragraph line="35"><bold>Gatapaccāgatikavattavasenā</bold>ti bhāvanāsahitaṃyeva bhikkhāya gatapaccāgataṃ gamanapaccāgamanaṃ etassa atthīti gatapaccāgatikaṃ, tadeva vattaṃ, tassa vasena. Attano hitasukhaṃ kāmenti icchantīti <bold>attakāmā,</bold>dhammacchandavanto. ‘‘Dhammo’’ti hi hitaṃ taṃnimittakañca sukhanti. Atha vā viññūnaṃ dhammānaṃ attaniyattā attabhāvaparicchannattā ca attā nāma dhammo. Tenāha bhagavā – <bold>‘‘attadīpā, bhikkhave, viharatha attasaraṇā’’</bold>tiādi (saṃ. ni. 3.43). Taṃ kāmenti icchantīti <bold>attakāmā. Usabhaṃ</bold>nāma vīsati yaṭṭhiyo. <bold>Tāya saññāyā</bold>ti tāya pāsāṇasaññāya, ‘‘ettakaṃ ṭhānamāgatā’’ti jānantāti adhippāyo. <bold>So eva nayo</bold>ayaṃ bhikkhūtiādiko yo ṭhāne vutto, so eva nisajjāyapi nayo. Pacchato āgacchantānaṃ chinnabhattabhāvabhayenapi yonisomanasikāraṃ paribrūheti.</paragraph>
<paragraph line="36"><bold>Maddantā</bold>ti dhaññakaraṇaṭṭhāne sālisīsāni maddantā. <bold>Mahāpadhānaṃ pūjessāmī</bold>ti amhākaṃ atthāya lokanāthena cha vassāni kataṃ dukkaracariyaṃ evāhaṃ yathāsatti pūjessāmīti. Paṭipattipūjā hi satthupūjā, na āmisapūjāti. <bold>Ṭhānacaṅkamamevā</bold>ti adhiṭṭhātabbairiyāpathakālavasena vuttaṃ, na bhojanādikālesu avassaṃ kātabbanisajjāya paṭikkhepavasena.</paragraph>
<paragraph line="37">Vīthiṃ otaritvā ito cito anoloketvā paṭhamameva vīthiyo sallakkhetabbāti āha <bold>‘‘vīthiyo sallakkhetvā’’</bold>ti. Yaṃ sandhāya <pageBreak edition="M" number="2.0461" />vuccati – ‘‘pāsādikena abhikkantenā’’tiādi. Taṃ dassetuṃ <bold>‘‘tattha cā’’</bold>tiādi vuttaṃ. <bold>Āhāre paṭikūlasaññaṃ upaṭṭhapetvā</bold>tiādīsu yaṃ vattabbaṃ, taṃ heṭṭhā vuttameva. <bold>Aṭṭhaṅgasamannāgata</bold>nti ‘‘yāvadeva imassa kāyassa ṭhitiyā’’tiādinā (ma. ni. 1.23; 2.24; 3.75; saṃ. ni. 4.120; a. ni. 6.58; 8.9) vuttehi aṭṭhahi aṅgehi samannāgataṃ katvā. <bold>Neva davāyā</bold>tiādi pana paṭikkhepadassanaṃ.</paragraph>
<paragraph line="38">Paccekabodhiṃ <pageBreak edition="V" number="2.0166" />sacchikaroti, yadi upanissayasampanno hotīti sambandho. Idañca yathā heṭṭhā tīsu ṭhānesu, evaṃ ito paresu ṭhānesu upanetvā sambandhitabbaṃ. Tattha paccekabodhiyā upanissayasampadā kappānaṃ dve asaṅkhyeyyāni satasahassañca tajjaṃ puññañāṇasambhārasambharaṇaṃ, sāvakabodhiyaṃ aggasāvakānaṃ ekaṃ asaṅkhyeyyaṃ kappasatasahassañca, mahāsāvakānaṃ kappasatasahassameva tajjaṃ sambhārasambharaṇaṃ, itaresaṃ atītāsu jātīsu vivaṭṭasannissayavasena nibbattitaṃ nibbedhabhāgiyaṃ kusalaṃ. <bold>Bāhiyo dārucīriyo</bold>ti bāhiyavisaye jātasaṃvaddhatāya bāhiyo, dārucīrapariharaṇena dārucīriyoti laddhasamañño. So hi āyasmā ‘‘tasmātiha te, bāhiya, evaṃ sikkhitabbaṃ – diṭṭhe diṭṭhamattaṃ bhavissatī’’tiādivasappavattena (udā. 10) saṃkhitteneva ovādena khippataraṃ visesaṃ adhigacchi. Tena vuttaṃ <bold>‘‘khippābhiñño vā hoti seyyathāpi thero bāhiyo dārucīriyo’’</bold>ti. Evaṃ <bold>mahāpañño vā</bold>tiādīsu yathārahaṃ vattabbanti.</paragraph>
<paragraph line="39"><bold>Ta</bold>nti asammuyhanaṃ. <bold>Eva</bold>nti idāni vuccamānākāradassanaṃ. <bold>Attā abhikkamatī</bold>ti iminā andhaputhujjanassa diṭṭhiggāhavasena abhikkame sammuyhanaṃ dasseti, <bold>ahaṃ abhikkamāmī</bold>ti pana iminā mānaggāhavasena, tadubhayaṃ pana taṇhāya vinā na hotīti taṇhāggāhavasenapi sammuyhanaṃ dassitameva hoti, <bold>‘‘tathā asammuyhanto’’</bold>ti vatvā taṃ asammuyhanaṃ yena ghanavinibbhogena hoti, taṃ dassento <bold>‘‘abhikkamāmīti citte uppajjamāne’’</bold>tiādimāha. Tattha yasmā vāyodhātuyā anugatā tejodhātu uddharaṇassa paccayo. Uddharaṇagatikā hi tejodhātūti uddharaṇe vāyodhātuyā tassā anugatabhāvo, tasmā imāsaṃ dvinnamettha dhātūnaṃ sāmatthiyato adhimattatā, itarāsañca omattatāti dassento <bold>‘‘ekekapāduddharaṇe…pe… balavatiyo’’</bold>ti āha. Yasmā pana tejodhātuyā anugatā <pageBreak edition="M" number="2.0462" />vāyodhātu atiharaṇavītiharaṇānaṃ paccayo. Tiriyagatikāya hi vāyodhātuyā atiharaṇavītiharaṇesu sātisayo byāpāroti tejodhātuyā tassānugatabhāvo, tasmā imāsaṃ dvinnamettha sāmatthiyato adhimattatā, itarāsañca omattatāti dassento <bold>‘‘tathā atiharaṇavītiharaṇesū’’</bold>ti āha. Satipi anugamanānugantabbatāvisese tejodhātuvāyodhātubhāvamattaṃ sandhāya <bold>tathā</bold>-saddaggahaṇaṃ.</paragraph>
<paragraph line="40">Tattha akkantaṭṭhānato pādassa ukkhipanaṃ <bold>uddharaṇaṃ,</bold>ṭhitaṭṭhānaṃ atikkamitvā purato haraṇaṃ <bold>atiharaṇaṃ</bold>. Rukkhakhāṇuādipariharaṇatthaṃ, patiṭṭhitapādaghaṭṭanapariharaṇatthaṃ vā passena haraṇaṃ <bold>vītiharaṇaṃ</bold>. Yāva patiṭṭhitapādo, tāva āharaṇaṃ <bold>atiharaṇaṃ,</bold>tato paraṃ haraṇaṃ <bold>vītiharaṇa</bold>nti ayaṃ vā etesaṃ viseso. Yasmā pathavīdhātuyā anugatā āpodhātu vossajjanassa paccayo. Garutarasabhāvā hi āpodhātūti vossajjane pathavīdhātuyā tassānugatabhāvo, tasmā tāsaṃ dvinnamettha <pageBreak edition="V" number="2.0167" />sāmatthiyato adhimattatā, itarāsañca omattatāti dassento āha <bold>‘‘vossajjane…pe… balavatiyo’’</bold>ti. Yasmā pana āpodhātuyā anugatā pathavīdhātu sannikkhepanassa paccayo. Patiṭṭhābhāve viya patiṭṭhāpanepi tassā sātisayakiccattā āpodhātuyā tassā anugatabhāvo, tathā ghaṭṭanakiriyāya pathavīdhātuyā vasena sannirumbhanassa sijjhanato tatthāpi pathavīdhātuyā āpodhātuanugatabhāvo, tasmā vuttaṃ – <bold>‘‘tathā sannikkhepanasannirumbhanesū’’</bold>ti.</paragraph>
<paragraph line="41"><bold>Tatthā</bold>ti tasmiṃ abhikkamane, tesu vā vuttesu uddharaṇādīsu chasu koṭṭhāsesu. <bold>Uddharaṇe</bold>ti uddharaṇakkhaṇe. <bold>Rūpārūpadhammā</bold>ti uddharaṇākārena pavattā rūpadhammā taṃsamuṭṭhāpakā arūpadhammā ca. <bold>Atiharaṇaṃ na pāpuṇanti</bold>khaṇamattāvaṭṭhānato. <bold>Tattha tatthevā</bold>ti yattha yattha uppannā, tattha tattheva. Na hi dhammānaṃ desantarasaṅkamanaṃ atthi. <bold>Pabbaṃ pabba</bold>ntiādi uddharaṇādikoṭṭhāse sandhāya sabhāgasantativasena vuttanti veditabbaṃ. Atiittaro hi rūpadhammānampi pavattikkhaṇo, gamanassādānaṃ devaputtānaṃ heṭṭhupariyāyena <pageBreak edition="M" number="2.0463" />paṭimukhaṃ dhāvantānaṃ sirasi pāde ca baddhakhuradhārāsamāgamatopi sīghataro. Yathā tilānaṃ bhajjiyamānānaṃ taṭataṭāyanena bhedo lakkhīyati, evaṃ saṅkhatadhammānaṃ uppādenāti dassanatthaṃ <bold>‘‘taṭataṭāyantā’’</bold>ti vuttaṃ. Uppannā hi ekantato bhijjantīti.</paragraph>
<paragraph line="42"><bold>Saddhiṃ rūpenā</bold>ti idaṃ tassa tassa cittassa nirodhena saddhiṃ nirujjhanakarūpadhammavasena vuttaṃ, yaṃ tato sattarasamacittassa uppādakkhaṇe uppannaṃ. Aññathā yadi rūpārūpadhammā samānakkhaṇā siyuṃ, ‘‘rūpaṃ garupariṇāmaṃ dandhanirodha’’ntiādivacanehi virodho siyā. Tathā – ‘‘nāhaṃ, bhikkhave, aññaṃ ekadhammampi samanupassāmi, yaṃ evaṃ lahuparivattaṃ, yathayidaṃ citta’’nti (a. ni. 1.48) evamādipāḷiyā ca. Cittacetasikā hi sārammaṇasabhāvā yathābalaṃ attano ārammaṇapaccayabhūtamatthaṃ vibhāventāyeva uppajjantīti tesaṃ taṃsabhāvanipphattianantaraṃ nirodho, rūpadhammā pana anārammaṇā pakāsetabbā. Evaṃ tesaṃ pakāsetabbabhāvanipphatti soḷasahi cittehi hotīti taṅkhaṇāyukatā tesaṃ icchitā, lahukaviññāṇassa visayasaṅgatimattapaccayatāya tiṇṇaṃ khandhānaṃ, visayasaṅgatimattatāya ca viññāṇassa lahuparivattitā, dandhamahābhūtapaccayatāya rūpadhammānaṃ dandhaparivattitā. Nānādhātuyā yathābhūtañāṇaṃ kho pana tathāgatasseva, tena ca purejātapaccayo rūpadhammova vutto, pacchājātapaccayo ca tassevāti rūpārūpadhammānaṃ samānakkhaṇatā na yujjateva, tasmā vuttanayenevettha attho veditabbo.</paragraph>
<paragraph line="43"><bold>Aññaṃ</bold><pageBreak edition="V" number="2.0168" /><bold>uppajjate cittaṃ, aññaṃ cittaṃ nirujjhatī</bold>ti yaṃ purimuppannaṃ cittaṃ, taṃ aññaṃ, taṃ pana nirujjhantaṃ aparassa anantarādipaccayo hutvā eva nirujjhatīti tathāladdhapaccayaṃ aññaṃ uppajjate cittaṃ. Yadi evaṃ tesaṃ antaro labbheyyāti, noti āha <bold>‘‘avīcimanupabandho’’</bold>ti. Yathā vīci antaro na labbhati, ‘‘tadeveta’’nti avisesavidū maññanti, evaṃ anu anu pabandho cittasantāno rūpasantāno ca <bold>nadīsotova</bold>nadiyaṃ udakappavāho viya <bold>vattati</bold>.</paragraph>
<paragraph line="44">Abhimukhaṃ lokitaṃ <bold>ālokita</bold>nti āha <bold>‘‘puratopekkhana’’</bold>nti. Yasmā yaṃdisābhimukho gacchati tiṭṭhati nisīdati vā, tadabhimukhaṃ pekkhanaṃ ālokitaṃ <pageBreak edition="M" number="2.0464" />, tasmā tadanugataṃ vidisālokanaṃ vilokitanti āha <bold>‘‘vilokitaṃ nāma anudisāpekkhana’’</bold>nti. Sammajjanaparibhaṇḍādikaraṇe olokitassa, ullokāharaṇādīsu ullokitassa, pacchato āgacchantassa parissayassa parivajjanādivasena apalokitassa ca siyā sambhavoti āha – <bold>‘‘iminā vā mukhena sabbānipi tāni gahitānevā’’</bold>ti.</paragraph>
<paragraph line="45"><bold>Kāyasakkhi</bold>nti kāyena sacchikatavantaṃ, paccakkhakārinanti attho. Sohāyasmā vipassanākāle eva ‘‘yamevāhaṃ indriyesu aguttadvārataṃ nissāya sāsane anabhiratiādivippakāraṃ patto, tameva suṭṭhu niggahessāmī’’ti ussāhajāto balavahirottappo, tattha ca katādhikārattā indriyasaṃvare ukkaṃsapāramippatto, teneva naṃ satthā – ‘‘etadaggaṃ, bhikkhave, mama sāvakānaṃ bhikkhūnaṃ indriyesu guttadvārānaṃ yadidaṃ nando’’ti (a. ni. 1.230) etadagge ṭhapesi.</paragraph>
<paragraph line="46">Sātthakatā ca sappāyatā ca veditabbā ālokitavilokitassāti ānetvā sambandho. <bold>Tasmā</bold>ti kammaṭṭhānāvijahanasseva gocarasampajaññabhāvatoti vuttamevatthaṃ hetubhāvena paccāmasati. <bold>Attano kammaṭṭhānavaseneva ālokanavilokanaṃ kātabbaṃ,</bold>khandhādikammaṭṭhānikehi añño upāyo na gavesitabboti adhippāyo. Yasmā ālokitādisamaññāpi dhammamattasseva pavattiviseso, tasmā tassa yāthāvato pajānanaṃ asammohasampajaññanti dassetuṃ <bold>‘‘abbhantare’’</bold>tiādi vuttaṃ. <bold>Cittakiriyavāyodhātuvipphāravasenā</bold>ti kiriyamayacittasamuṭṭhānavāyodhātuyā calanākārapavattivasena. <bold>Adho sīdatī</bold>ti thokaṃ otarati. <bold>Uddhaṃ laṅghetī</bold>ti laṅghantaṃ viya upari gacchati.</paragraph>
<paragraph line="47"><bold>Aṅgakiccaṃ sādhayamāna</bold>nti padhānabhūtaṃ aṅgakiccaṃ nipphādentaṃ, upapattibhavassa sarīraṃ hutvāti attho. <bold>Paṭhamajavanepi…pe… sattamajavanepi na hotī</bold>ti idaṃ pañcadvāraviññāṇavīthiyaṃ ‘‘itthī puriso’’ti <pageBreak edition="V" number="2.0169" />rajjanādīnaṃ abhāvaṃ sandhāya vuttaṃ. Tattha hi āvajjanavoṭṭhabbanānaṃ ayoniso āvajjanavoṭṭhabbanavasena iṭṭhe itthirūpādimhi lobhamattaṃ, aniṭṭhe paṭighamattaṃ uppajjati. Manodvāre pana ‘‘itthī puriso’’ti rajjanādi hoti, tassa pañcadvārajavanaṃ mūlaṃ, yathāvuttaṃ <pageBreak edition="M" number="2.0465" />vā sabbaṃ bhavaṅgādi. Evaṃ manodvārajavanassa mūlabhūtadhammaparijānanavaseneva mūlapariññā vuttā, āgantukatāvakālikatā pana pañcadvārajavanasseva apubbabhāvavasena ceva ittarabhāvavasena ca vuttā. <bold>Heṭṭhupariyavasena bhijjitvā patitesū</bold>ti heṭṭhimassa uparimassa ca aparāparaṃ bhaṅgappattimāha.</paragraph>
<paragraph line="48"><bold>Ta</bold>nti javanaṃ. Tassa javanassa na yuttanti sambandho. <bold>Āgantuko</bold>abbhāgato. Udayabbayaparicchinno tāvatako kālo etesanti <bold>tāvakālikāni</bold>.</paragraph>
<paragraph line="49"><bold>Etaṃ</bold>asammohasampajaññaṃ. <bold>Samavāye</bold>ti sāmaggiyaṃ. <bold>Tatthā</bold>ti pañcakkhandhavasena ālokanavilokane paññāyamāne tabbinimutto – <bold>ko eko āloketi, ko viloketi. Upanissayapaccayo</bold>ti idaṃ suttantanayena pariyāyato vuttaṃ. <bold>Sahajātapaccayo</bold>ti nidassanamattametaṃ aññamaññasampayuttaatthiavigatādipaccayānampi labbhanato.</paragraph>
<paragraph line="50"><bold>Kāle</bold>ti samiñjituṃ yuttakāle <bold>samiñjantassa,</bold>tathā pasāretuṃ yuttakāle <bold>pasārentassa. ‘‘Maṇisappo</bold>nāma ekā sappajātī’’ti vadanti. <bold>Laḷana</bold>nti kampanaṃ, līḷākaraṇaṃ vā.</paragraph>
<paragraph line="51"><bold>Uṇhapakatiko</bold>pariḷāhabahulakāyo. Sīlassa vidūsanena ahitāvahattā <bold>micchājīvavasena uppannaṃ asappāyaṃ. ‘‘Cīvarampi acetana’’</bold>ntiādinā cīvarassa viya kāyopi acetanoti kāyassa attasuññatāvibhāvanena <bold>‘‘abbhantare’’</bold>tiādinā vuttamevatthaṃ paridīpento itarītarasantosassa kāraṇaṃ dasseti. Tenāha <bold>‘‘tasmā’’</bold>tiādi.</paragraph>
<paragraph line="52"><bold>Catupañcagaṇṭhikāhato</bold>ti āhatacatupañcagaṇṭhiko, catupañcagaṇṭhikāhi vā hatasobho.</paragraph>
<paragraph line="53"><bold>Aṭṭhavidhopi attho</bold>ti aṭṭhavidhopi payojanaviseso. Mahāsivattheravādavasena ‘‘imassa kāyassa ṭhitiyā’’tiādinā nayena vutto daṭṭhabbo. Imasmiṃ pakkhe <bold>‘‘neva davāyātiādinā nayenā’’</bold>ti pana idaṃ paṭikkhepaṅgadassanamukhena pāḷi āgatāti katvā vuttanti daṭṭhabbaṃ.</paragraph>
<paragraph line="54">Pathavīsandhārakajalassa <pageBreak edition="M" number="2.0466" /><pageBreak edition="V" number="2.0170" />taṃsandhārakavāyunā viya paribhuttassa āhārassa vāyodhātuyāva āsaye avaṭṭhānanti āha – <bold>‘‘vāyodhātuvaseneva tiṭṭhatī’’</bold>ti. <bold>Atiharatī</bold>ti yāva mukhā abhiharati. <bold>Vītiharatī</bold>ti tato kucchiyaṃ vimissaṃ karonto harati. <bold>Atiharatī</bold>ti vā mukhadvāraṃ atikkāmento harati. <bold>Vītiharatī</bold>ti kucchigataṃ passato harati. <bold>Parivattetī</bold>ti aparāparaṃ cāreti. Ettha ca āhārassa dhāraṇaparivattanasañcuṇṇanavisosanāni pathavīdhātusahitā eva vāyodhātu karoti, na kevalāti tāni pathavīdhātuyā kiccabhāvena vuttāni, sā eva dhāraṇādīni kiccāni karontassa sādhāraṇāti vuttāni. <bold>Allattañca anupāletī</bold>ti yathā vāyodhātuādīhi aññehi visosanaṃ na hoti, tathā anupāleti allabhāvaṃ. <bold>Tejodhātū</bold>ti gahaṇīsaṅkhātā tejodhātu. Sā hi antopaviṭṭhaṃ āhāraṃ paripāceti. <bold>Añjaso hotī</bold>ti āhārassa pavisanādīnaṃ maggo hoti. <bold>Ābhujatī</bold>ti pariyesanavasena, ajjhoharaṇajiṇṇājiṇṇatādipaṭisaṃvedanavasena ca āvajjeti, vijānātīti attho. Taṃtaṃvijānanassa paccayabhūtoyeva hi payogo ‘‘sammāpayogo’’ti vutto. Yena hi payogena pariyesanādi nipphajjati, so tabbisayavijānanampi nipphādeti nāma tadavinābhāvato. Atha vā sammāpayogaṃ sammāpaṭipattiṃ <bold>anvāya</bold>āgamma <bold>ābhujati</bold>samannāharati. Ābhogapubbako hi sabbopi viññāṇabyāpāroti tathā vuttaṃ.</paragraph>
<paragraph line="55"><bold>Gamanato</bold>ti bhikkhācāravasena gocaragāmaṃ uddissa gamanato. <bold>Pariyesanato</bold>ti gocaragāme bhikkhatthaṃ āhiṇḍanato. <bold>Paribhogato</bold>ti āhārassa paribhuñjanato. <bold>Āsayato</bold>ti pittādiāsayato. Āsayati ettha ekajjhaṃ pavattamānopi kammabalavavatthito hutvā mariyādavasena aññamaññaṃ asaṅkarato sayati tiṭṭhati pavattatīti <bold>āsayo,</bold>āmāsayassa upari tiṭṭhanako pittādiko. Mariyādattho hi ayamākāro. Nidheti yathābhutto āhāro nicito hutvā tiṭṭhati etthāti nidhānaṃ, āmāsayo, tato <bold>nidhānato. Aparipakkato</bold>ti gahaṇīsaṅkhātena kammajatejena avipakkato. <bold>Paripakkato</bold>ti yathābhuttassa āhārassa vipakkabhāvato. <bold>Phalato</bold>ti nipphattito. <bold>Nissandato</bold>ti ito cito ca vissandanato <pageBreak edition="M" number="2.0467" />. <bold>Sammakkhanato</bold>ti sabbaso makkhanato. Ayamettha saṅkhepo, vitthāro pana <bold>visuddhimaggasaṃvaṇṇanāya</bold>(visuddhi. mahāṭī. 1.294) gahetabbo.</paragraph>
<paragraph line="56"><bold>Sarīrato sedā muccantī</bold>ti vegasandhāraṇena uppannapariḷāhato sarīrato sedā muccanti. <bold>Aññe ca rogā</bold>kaṇṇasūlabhagandarādayo. <bold>Aṭṭhāne</bold>ti manussāmanussapariggahe ayuttaṭṭhāne khettadevāyatanādike. Kuddhā hi manussā amanussāpi vā jīvitakkhayaṃ pāpenti. Vissaṭṭhattā <bold>neva tassa</bold><pageBreak edition="V" number="2.0171" /><bold>bhikkhuno attano,</bold>kassaci anissajjitattā jigucchanīyattā ca <bold>na parassa, udakatumbato</bold>ti veḷunāḷiādiudakabhājanato. <bold>Ta</bold>nti chaḍḍitaudakaṃ.</paragraph>
<paragraph line="57">Ettha ca eko iriyāpatho dvīsu ṭhānesu āgato, so pubbe abhikkamapaṭikkamagahaṇena. ‘‘Gamanepi purato pacchato ca kāyassa abhiharaṇaṃ vuttanti idha gamanameva gahita’’nti apare. Yasmā idha sampajaññakathāyaṃ asammohasampajaññameva dhuraṃ, tasmā antarantare iriyāpathe pavattānaṃ rūpārūpadhammānaṃ tattha tattheva nirodhadassanavasena sampajānakāritā gahitāti. Majjhimabhāṇakā pana evaṃ vadanti – eko hi bhikkhu gacchanto aññaṃ cintento, aññaṃ vitakkento gacchati, eko kammaṭṭhānaṃ avissajjetvāva gacchati, tathā eko tiṭṭhanto, nisīdanto, sayanto aññaṃ cintento, aññaṃ vitakkento sayati, eko kammaṭṭhānaṃ avissajjetvāva sayati. Ettakena pana na pākaṭaṃ hotīti caṅkamanena dīpenti. Yo bhikkhu caṅkamanaṃ otaritvā caṅkamanakoṭiyaṃ ṭhito pariggaṇhāti – ‘‘pācīnacaṅkamanakoṭiyaṃ pavattā rūpārūpadhammā pacchimacaṅkamanakoṭiṃ appatvā ettheva niruddhā, pacchimacaṅkamanakoṭiyaṃ pavattāpi pācīnacaṅkamanakoṭiṃ appatvā ettheva niruddhā, caṅkamanamajjhe pavattā ubho koṭiyo appatvā ettheva niruddhā, caṅkamane pavattā rūpārūpadhammā ṭhānaṃ appatvā ettheva niruddhā, ṭhāne pavattā nisajjaṃ appatvā ettheva niruddhā, nisajjāya pavattā sayanaṃ appatvā ettheva niruddhā’’ti, evaṃ pariggaṇhanto pariggaṇhanto eva cittaṃ bhavaṅgaṃ otāreti, uṭṭhahanto pana kammaṭṭhānaṃ gahetvāva uṭṭhahati. Ayaṃ bhikkhu <bold>gatādīsu sampajānakārī</bold>nāma hotīti.</paragraph>
<paragraph line="58">Evampi <pageBreak edition="M" number="2.0468" />sutte kammaṭṭhānaṃ avibhūtaṃ hoti, kammaṭṭhānaṃ avibhūtaṃ na kātabbaṃ, tasmā so bhikkhu yāva sakkoti, tāva caṅkamitvā ṭhatvā nisīditvā sayamāno evaṃ pariggahetvā sayati – ‘‘kāyo acetano mañco acetano, kāyo na jānāti ‘ahaṃ mañce sayito’ti, mañcopi na jānāti ‘mayi kāyo sayito’ti, acetano kāyo acetane mañce sayito’’ti, evaṃ pariggaṇhanto eva cittaṃ bhavaṅgaṃ otāreti, pabujjhanto kammaṭṭhānaṃ gahetvāva pabujjhatīti ayaṃ <bold>sutte sampajānakārī</bold>nāma hoti. Kāyikādikiriyānibbattanena tammayattā āvajjanakiriyānibbattakattā āvajjanakiriyāsamuṭṭhitattā ca javanaṃ, sabbampi vā chadvārappavattaṃ kiriyāmayapavattaṃ nāma, tasmiṃ sati jāgaritaṃ nāma hotīti pariggaṇhanto <bold>jāgarite sampajānakārī</bold>nāma. Apica rattindivaṃ cha koṭṭhāse katvā pañca koṭṭhāse jaggantopi <bold>jāgarite sampajānakārī</bold>nāma hotīti.</paragraph>
<paragraph line="59">Vimuttāyatanasīse <pageBreak edition="V" number="2.0172" />ṭhatvā dhammaṃ desentopi bāttiṃsatiracchānakathaṃ pahāya dasakathāvatthunissitasappāyakathaṃ kathentopi <bold>bhāsite sampajānakārī</bold>nāma hoti. Aṭṭhatiṃsāya ārammaṇesu cittaruciyaṃ ārammaṇaṃ manasikāraṃ pavattentopi dutiyajjhānaṃ samāpannopi <bold>tuṇhībhāve sampajānakārī</bold>nāma. Dutiyañhi jhānaṃ vacīsaṅkhārappahānato visesato tuṇhībhāvo nāmāti. <bold>Oṭṭhe cā</bold>tiādīsu <bold>ca</bold>-saddena kaṇṭhasīsanābhiādīnaṃ saṅgaho daṭṭhabbo. <bold>Tadanurūpaṃ payoga</bold>nti tassa uppattiyā anucchavikaṃ cittassa pavattiākārasaññitaṃ payogaṃ, yato sabbe vicārādayo nipphajjanti. <bold>Upādārūpapavattiyā</bold>ti viññattivikārasahitasaddāyatanuppattiyā. <bold>Eva</bold>nti vuttappakārena. Sattasupi ṭhānesu asammuyhanavasena <bold>‘‘missaka’’</bold>nti vuttaṃ. Maggasammāsatiyāpi kāyānupassanādianurūpattā sampajaññānurūpa<bold>pubbabhāgaṃ</bold>sattaṭṭhāniyassa ekantalokiyattā.</paragraph>
<centered line="60">Satisuttavaṇṇanā niṭṭhitā.</centered>
<subhead line="61">3. Bhikkhusuttavaṇṇanā</subhead>
<paragraph line="62" number="369">Yasmā so bhikkhu ‘‘desetu me, bhante, bhagavā saṃkhittena dhamma’’nti saṃkhittena dhammadesanaṃ yāci, tassa saṃkhittarucibhāvato, tasmā saṃkhitteneva <pageBreak edition="M" number="2.0469" />dhammaṃ desetukāmo bhagavā ‘‘tasmātihā’’tiādimāhāti vuttaṃ – <bold>‘‘yasmā saṃkhittena desanaṃ yācasi, tasmā’’</bold>ti. Kammassakatādiṭṭhikasseva lokiyalokuttaraguṇavisesā ijjhanti, na diṭṭhivipannassa, tasmā vuttaṃ <bold>‘‘diṭṭhīti kammassakatādiṭṭhī’’</bold>ti.</paragraph>
<subhead line="63">4. Sālasuttavaṇṇanā</subhead>
<paragraph line="64" number="370">Yathānusiṭṭhaṃ paṭipajjamāne apāyadukkhe apātanavasena dhāraṇaṭṭhena <bold>dhammo,</bold>sāsanabrahmacariyaṃ, tadeva tadaṅgādivasena kilesānaṃ vinayanaṭṭhena <bold>vinayo</bold>ti āha – <bold>‘‘dhammoti vā…pe… nāma’’</bold>nti. Paṭipakkhadhammehi anabhibhūtatāya eko udetīti ekodīti laddhanāmo samādhi bhūto jāto etesanti <bold>ekodibhūtā</bold>. Ettha ca <bold>ekodibhūtā</bold>ti etena upacārajjhānāvaho pubbabhāgiko samādhi vutto. <bold>Samāhitā</bold>ti etena upacārappanāsamādhi. <bold>Ekaggacittā</bold>ti etena subhāvito vasippatto appanāsamādhi vuttoti veditabbo. <bold>Navakabhikkhūhi bhāvitasatipaṭṭhānā pubbabhāgā</bold>. Te hi yathābhūtañāṇāya bhāvitā. Yathābhūtañāṇanti hi sotāpattimaggañāṇaṃ idhādhippetaṃ. <bold>Khīṇāsavehi bhāvitasatipaṭṭhānāpi pubbabhāgā</bold>. Tesañhi katakaraṇīyānaṃ <pageBreak edition="V" number="2.0173" />diṭṭhadhammasukhavihārāya satipaṭṭhānabhāvanā, sekkhānaṃ pana satipaṭṭhānabhāvanā pariññatthāya pavattā lokiyā, parijānanavasena pavattā lokuttarāti <bold>‘‘missakā’’</bold>ti vuttaṃ.</paragraph>
<subhead line="65">5. Akusalarāsisuttavaṇṇanā</subhead>
<paragraph line="66" number="371">Pañcame <bold>kevalo</bold>ti kusaladhammehi asammisso, tato eva sakalo sukkapakkho anavajjaṭṭho. Sesaṃ vuttanayameva.</paragraph>
<subhead line="67">6. Sakuṇagghisuttavaṇṇanā</subhead>
<paragraph line="68" number="372">Pākatikasakuṇakulesu balavabhāvato tesaṃ hananato <bold>sakuṇagghi</bold>. Senoti vuttaṃ <bold>‘‘senassetaṃ adhivacana’’</bold>nti, senaviseso pana so veditabbo. Āmisatthāya pattattā <bold>‘‘lobhasāhasena pattā’’</bold>ti vuttaṃ, lobhanimittena sāhasākārena pattāti attho. Naṅgalena kaṭṭhaṃ kasitaṃ naṅgalakaṭṭhaṃ, taṃ karīyati etthāti <bold>naṅgalakaṭṭhakaraṇa</bold>nti <pageBreak edition="M" number="2.0470" />āha – <bold>‘‘adhunā kaṭṭhaṃ khettaṭṭhāna’’</bold>nti. Leḍḍuyo tiṭṭhanti etthāti <bold>leḍḍuṭṭhānaṃ,</bold>leḍḍunimittaṃ kasitaṭṭhānaṃ. Vajjatīti vadaṃ, vacanaṃ. Kucchitaṃ vadaṃ avadaṃ. Garahane hi ayaṃ a-kāro yathā – ‘‘aputto abhariyā’’ti. Avadaṃ mānetīti <bold>avadamānā,</bold>attano balamadena lāpaṃ atimaññitvā vadantīti attho. Tenevāha ‘‘gaccha kho, tvaṃ lāpa, tatrapi me gantvā na mokkhasī’’ti. Yaṃ pana aṭṭhakathāyaṃ vuttaṃ ‘‘attano balassa suṭṭhu vaṇṇaṃ vadamānā’’ti, tattha attato āpannaṃ gahetvā vuttaṃ. ‘‘Vadamāno’’ti vā pāṭho, sārambhavasena avhāyantoti attho. Tenāha ‘‘ehi kho dāni sakuṇagghī’’ti. <bold>Suṭṭhu ṭhapetvā</bold>ti jiyāmuttasarassa viya sīghapātayogyatākaraṇena ubho pakkhe sammā ṭhapetvā. <bold>Aya</bold>nti sakuṇagghi. <bold>Ñatvā</bold>ti yathābhūtadassanena attano ñāṇena jānitvā. <bold>Phālīyitthā</bold>ti phālacchedatikhiṇasikhare sukkhaleḍḍusmiṃ bhijjittha.</paragraph>
<subhead line="69">7. Makkaṭasuttavaṇṇanā</subhead>
<paragraph line="70" number="373"><bold>Sañcāro</bold>ti sañcaraṇaṃ. <bold>Lepa</bold>nti silesasadisaṃ ālepanaṃ. <bold>Kājasikkā viyā</bold>ti kājadaṇḍake olaggetabbā sikkā viya. Apica catasso rajjuyo upari bandhanaṭṭhānañcāti <bold>pañcaṭṭhānaṃ. Oḍḍito</bold>ti olambito. <bold>Thunanto</bold>ti nitthunanto.</paragraph>
<subhead line="71">8. Sūdasuttavaṇṇanā</subhead>
<paragraph line="72" number="374">Āhārasampādanena <pageBreak edition="V" number="2.0174" />taṃtaṃāhāravatthugate sūdeti paggharetīti <bold>sūdo,</bold>bhattakārako. Daharehi manāpataraṃ accetabbato atikkamitabbato accayā, bhojane rasavisesā, tasmā <bold>nānaccayehī</bold>ti nānappakārarasavisesehīti attho. Tena vuttaṃ ‘‘nānaccayehī’’tiādi. Aggīyati asaṅkarato vibhajīyatīti aggo, ambilameva aggo <bold>ambilaggo</bold>ti āha – <bold>‘‘ambilaggehīti ambilakoṭṭhāsehī’’</bold>ti. Dātuṃ abhiharitabbatāya <bold>abhihārā,</bold>deyyadhammā. Tenāha – <bold>‘‘abhihaṭānaṃ dāyāna’’</bold>nti. <bold>Idaṃ me kammaṭṭhānaṃ anulomaṃvā</bold>ti idaṃ mama kammaṭṭhānaṃ evaṃ pavattamānaṃ anulomāvasānameva hutvā tiṭṭhati. Evaṃ puna pavattamānaṃ <pageBreak edition="M" number="2.0471" />ussakkitvā visesanibbattanatthameva hotīti evaṃ <bold>nimittaṃ gahetuṃ na sakkoti</bold>bālo abyatto, paṇḍito pana sakkoti. <bold>Attano cittassā</bold>ti attano bhāvanācittassa. <bold>Pubbabhāgavipassanā satipaṭṭhānāva kathitā</bold>‘‘sakassa cittassa nimittaṃ uggaṇhātī’’ti vuttattā.</paragraph>
<subhead line="73">9. Gilānasuttavaṇṇanā</subhead>
<paragraph line="74" number="375"><bold>Pādagāmo</bold>ti nagarassa padasadiso mahantagāmo. Tenevāha <bold>‘‘vesāliyaṃ viharati veḷuvagāmake’’</bold>ti. Ahitanisedhana-hitaniyojana-byasanapariccajana-lakkhaṇo mittabhāvo yesu atthi, te <bold>mittā</bold>. Ye pana diṭṭhamattasahāyā, te <bold>sandiṭṭhā</bold>. Ye savisesaṃ bhattimanto, te <bold>sambhattā</bold>ti dassento <bold>‘‘mittāti mittāvā’’</bold>tiādimāha. <bold>Assā</bold>ti bhagavato. Pañcamiyaṃ aṭṭhamiyaṃ cātuddasiyaṃ pañcadasiyanti ekekasmiṃ pakkhe cattāro vāre katvā māsassa <bold>aṭṭhavāre</bold>.</paragraph>
<paragraph line="75">Vedanānaṃ balavabhāvena <bold>kharo pharuso</bold>kakkhaḷo. <bold>Ābādho</bold>ti pubbakammahetutāya kammasamuṭṭhāno ābādho saṅkhāradukkhatāsaṅkhāto sabbakālikattā sarīrassa sabhāgarogo nāma. Nāyamīdiso ābādho, ayaṃ pana bahalatarabyādhitāya <bold>‘‘visabhāgarogo’’</bold>ti vutto. Anta-saddo samīpapavattoti āha – <bold>‘‘maraṇantaṃ maraṇasantika’’</bold>nti. <bold>Vedanā…pe… akaronto</bold>ukkaṃsagatabhāvitakāyāditāya. <bold>Apīḷiyamāno</bold>ti apīḷiyamāno viya. Ovādameva bhikkhusaṅghassa apalokananti āha – <bold>‘‘ovādānusāsaniṃ adatvāti vuttaṃ hotī’’</bold>ti. <bold>Pubbabhāgavīriyaṃ</bold>nāma phalasamāpattiyā parikammabhūtavipassanāvīriyaṃ. <bold>Jīvitampi jīvitasaṅkhāro</bold>patituṃ adatvā attabhāvassa abhisaṅkharaṇato.</paragraph>
<paragraph line="76">‘‘Ettakaṃ <pageBreak edition="V" number="2.0175" />kālaṃ atikkamitvā vuṭṭhahissāmī’’ti khaṇaparicchedavatī samāpatti <bold>khaṇikasamāpatti. Niggumbaṃ nijjaṭaṃ katvā</bold>ti rūpasattakārūpasattakavasena pavattiyamānaṃ vipassanābhāvanaṃ sabbaso khilavirahena niggumbaṃ, abyākulatāya nijjaṭaṃ katvā. <bold>Mahāvipassanāvasenā</bold>ti paccekaṃ savisesaṃ vitthāritānaṃ aṭṭhārasādīnaṃ mahāvipassanānaṃ vasena vipassitvā <bold>samāpannā</bold>yā <bold>samāpatti, sā suṭṭhu vikkhambheti</bold>vedanaṃ mahābalavatāya pubbārammaṇassa, mahānubhāvatāya tathāpavattitavipassanāvīriyassa. <bold>Yathā</bold><pageBreak edition="M" number="2.0472" /><bold>nāmā</bold>tiādinā tassa nidassanaṃ dasseti. <bold>Vedanā</bold>ti dukkhavedanā. <bold>Cuddasahākārehī</bold>ti tasseva sattakadvayassa vasena vadati. <bold>Sannetvā</bold>ti antarantarā samāpannajjhānasamāpattisambhūtena vipassanāpītisinehena temetvā. <bold>Samāpattī</bold>ti phalasamāpatti.</paragraph>
<paragraph line="77"><bold>Gilānā vuṭṭhito</bold>ti gilānabhāvato vuṭṭhito. Sarīrassa garuthaddhabhāvappatti madhurakatāti āha – <bold>‘‘sañjātagarubhāvo sañjātathaddhabhāvo’’</bold>ti. <bold>Nānākārato</bold>ti puratthimādibhedato. <bold>Satipaṭṭhānadhammā</bold>ti pubbe attanā bhāviyamānā satipaṭṭhānadhammā. <bold>Pākaṭā na honti</bold>kāyacittānaṃ akammaññatāya. <bold>Tanti dhammā</bold>ti pariyattidhammā na ñāyanti.</paragraph>
<paragraph line="78"><bold>Anantaraṃ abāhira</bold>nti dhammavasena puggalavasena ca antarabāhiraṃ akatvā. <bold>Ettaka</bold>ntiādinā vuttamevatthaṃ vivarati. <bold>Daharakāle</bold>ti attano daharakāle. <bold>Na evaṃ hotī</bold>ti ‘‘ahaṃ bhikkhusaṅghaṃ pariharissāmī’’tiādiko mānataṇhāmūlako issāmacchariyānaṃ pavattiākāro tathāgatassa na hoti, nattheva pageva tesaṃ samucchinnattāti āha – <bold>‘‘bodhipallaṅkeyevā’’</bold>tiādi. Paṭisaṅkharaṇena veṭhena missakena. <bold>Maññe</bold>ti yathāvuttaṃ paṭisaṅkharaṇasaññitena veṭhamissakena viya jarasakaṭaṃ. <bold>Arahattaphalaveṭhenā</bold>ti arahattaphalasamāpattisaññitena atthabhāvaveṭhena.</paragraph>
<paragraph line="79">Phalasamāpattiyā adhippetattā <bold>‘‘ekaccānaṃ vedanānanti lokiyānaṃ vedanāna’’</bold>nti vuttaṃ. <bold>Attadīpā</bold>ti ettha <bold>atta</bold>-saddena dhammo eva vutto, svāyamattho heṭṭhā vibhāvito eva. <bold>Navavidho lokuttaradhammo veditabbo</bold>. So hi catūhi oghehi anajjhottharaṇīyato ‘‘dīpo’’ti vutto. <bold>Tamaagge</bold>ti tamayogābhāvena sadevakassa lokassa agge. <bold>Sabbesa</bold>nti sabbesaṃ sikkhākāmānaṃ. <bold>Te</bold>‘‘dhammadīpā viharathā’’ti vuttā <bold>catusatipaṭṭhānagocarāva bhikkhū agge bhavissanti.</bold></paragraph>
<subhead line="80">10. Bhikkhunupassayasuttavaṇṇanā</subhead>
<paragraph line="81" number="376"><bold>Kammaṭṭhānakammikā</bold>ti <pageBreak edition="V" number="2.0176" />kammaṭṭhānamanuyuttā. Visesetīti <bold>viseso,</bold>atisayo, svāyaṃ pubbāparaviseso upādāyupādāya gahetabboti taṃ dassetuṃ <bold>‘‘tatthā’’</bold>tiādimāha.</paragraph>
<paragraph line="82"><bold>Uppajjati</bold><pageBreak edition="M" number="2.0473" /><bold>kilesapariḷāho</bold>ti kāye asubhādivasena manasikāraṃ adahantassa manasikārassa vīthiyaṃ apaṭipannatā subhādivasena kāyārammaṇo kilesapariḷāho ca uppajjati. Vīriyārambhassa abhāvena tasmiṃ ārammaṇe <bold>cetaso vā līnattaṃ</bold>hoti, gocarajjhattato <bold>bahiddhā puthuttārammaṇe cittaṃ vikkhipati. Evaṃ kilesapariḷāhe cā</bold>tiādinā tividhampi bhāvanānuyogassa kilesavatthubhāvaṃ upādāya samuccayavasena aṭṭhakathāyaṃ vuttaṃ. Yasmā pana te pariḷāhalīnattavikkhepā ekajjhaṃ na pavattanti, tasmā pāḷiyaṃ ‘‘kāyārammaṇo vā’’tiādinā aniyamattho vā-saddo gahito. <bold>Kilesānurañjitenā</bold>ti kilesavivaṇṇitacittena hutvā na vattitabbaṃ. Kathaṃ pana vattitabbanti āha <bold>‘‘kismiñcidevā’’</bold>ti. <bold>Na ca vitakketi na ca vicāretī</bold>ti kilesasahagate vitakkavicāre na pavatteti. <bold>Sukhito</bold>ti jhānasukhena sukhito.</paragraph>
<paragraph line="83">Imassa bhikkhuno bhāvanā pavattāti sambandho. Yasmā hi imassa bhikkhuno taṃ mūlakammaṭṭhānaṃ paripanthe sati ṭhapetvā buddhaguṇādianussaraṇena cittaṃ pasādetvā mūlakammaṭṭhānabhāvanā pavattā, tasmā paṇidhāya bhāvanāti vuttanti sambandho. <bold>Aṭṭhapetvā</bold>ti cittaṃ appavattetvāti attho veditabbo. Kammaṭṭhānādīnaṃ tiṇṇampi vasena atthayojanā sambhavati. Tenāha <bold>‘‘tatthā’’</bold>tiādi. <bold>Sārento viyā</bold>ti rathaṃ vāhayanto viya. Samappamāṇato aṭṭhakādivasena <bold>sutacchitaṃ pakkhipanto viya</bold>. Sukheneva kilesānaṃ okāsaṃ adento antarā asajjanto <bold>alagganto</bold>. Vipassanācārassa āraddhavuttitaṃ aparipanthatañca dassento opammadvayamāha. <bold>Byābhaṅgiyā</bold>ti kājadaṇḍena. <bold>Kilesapariḷāhādīna</bold>nti kilesapariḷāhalīnattavikkhepānaṃ.</paragraph>
<paragraph line="84"><bold>Guḷakhaṇḍādīnī</bold>ti guḷakhaṇḍasakkharakhaṇḍādīni ucchuvikārabhūtāni. ‘‘Kāye kāyānupassī viharāmī’’tiādivacanato <bold>‘‘pubbabhāgavipassanā kathitā’’</bold>ti vuttaṃ.</paragraph>
<centered line="85">Ambapālivaggavaṇṇanā niṭṭhitā.</centered>
<title line="86">2. Nālandavaggo</title>
<subhead line="87">2. Nālandasuttavaṇṇanā</subhead>
<paragraph line="88" number="378">Dutiyavagge <pageBreak edition="M" number="2.0474" /><pageBreak edition="V" number="2.0177" />paṭhamasuttaṃ heṭṭhā vuttanayattā suviññeyyanti taṃ laṅghitvā <bold>‘‘dutiye’’</bold>ti vuttaṃ.</paragraph>
<paragraph line="89"><bold>Bhiyyataro abhiññāto</bold>ti sambodhiyā seṭṭhataroti abhilakkhito. <bold>Bhiyyatarābhiñño</bold>ti sabbasattesu adhikatarapañño. Tenāha <bold>‘‘uttaritarañāṇo’’</bold>ti. Sammā anavasesato bujjhati etenāti <bold>sambodhī</bold>ti āha – <bold>‘‘sambodhiyanti sabbaññutaññāṇe’’</bold>ti. <bold>Nippadesā gahitā</bold>ti anavasesā buddhaguṇā gahitā aggamaggasiddhiyāva bhagavato sabbaguṇānaṃ siddhattā. Na kevalañca buddhānaṃ, atha kho aggasāvakapaccekabuddhānampi taṃtaṃguṇasamijjhanaṃ aggamaggādhigamenevāti dassento <bold>‘‘dvepi aggasāvakā’’</bold>tiādimāha.</paragraph>
<paragraph line="90">Aparo nayo – <bold>pasanno</bold>ti iminā pasādassa vattamānatā dīpitāti <bold>uppannasaddho</bold>ti imināpi saddhāya paccuppannatā pakāsitāti āha – <bold>‘‘evaṃ saddahāmīti attho’’</bold>ti. Abhijānāti abhimukhabhāvena sabbaññeyyaṃ jānātīti abhiñño, bhiyyo adhiko abhiññoti <bold>bhiyyobhiñño</bold>. So eva atisayavacanicchāvasena bhiyyobhiññataroti vuttoti āha – <bold>‘‘bhiyyataro abhiññāto’’</bold>ti. Dutiyavikappe pana abhijānātīti abhiññā, abhivisiṭṭhā paññā. Bhiyyo abhiññā etassāti bhiyyobhiñño, so eva atisayavacanicchāvasena <bold>bhiyyobhiññataro</bold>. Svāyaṃ assa atisayo abhiññāya bhiyyobhāvakatoti āha – <bold>‘‘bhiyyatarābhiñño vā’’</bold>ti. Sambujjhati etāyāti <bold>sambodhi,</bold>sabbaññutaññāṇaṃ aggamaggañāṇañca. Sabbaññutaññāṇapadaṭṭhānañhi aggamaggañāṇaṃ, aggamaggañāṇapadaṭṭhānañca sabbaññutaññāṇaṃ <bold>sambodhi nāma</bold>. Tattha padhānavasena tadatthadassane paṭhamavikappo, padaṭṭhānavasena dutiyavikappo. Kasmā panettha arahattamaggañāṇasseva gahaṇaṃ, nanu heṭṭhimānipi bhagavato maggañāṇāni savāsanameva yathāsakaṃ paṭipakkhavidhamanavasena pavattāni. Savāsanappahānañhi ñeyyāvaraṇappahānanti? Saccametaṃ, taṃ pana aparipuṇṇaṃ paṭipakkhavidhamanassa vippakatabhāvatoti āha <bold>‘‘arahattamaggañāṇe vā’’</bold>ti. <bold>Sabba</bold>nti sammāsambuddhena adhigantabbaṃ sabbaṃ.</paragraph>
<paragraph line="91">Khādanīyānaṃ <pageBreak edition="M" number="2.0475" /><pageBreak edition="V" number="2.0178" />uḷāratā sātarasānubhāvenāti āha <bold>‘‘madhure āgacchatī’’</bold>ti. Pasaṃsāya uḷāratā visiṭṭhabhāvenāti āha – <bold>‘‘seṭṭhe’’</bold>ti. Obhāsassa uḷāratā mahantabhāvenāti vuttaṃ – <bold>‘‘vipule’’</bold>ti. Usabhassa ayanti āsabhī, idha pana āsabhī viyāti <bold>āsabhī</bold>. Tenāha – <bold>‘‘usabhassa vācāsadisī’’</bold>ti. Yena guṇena sā taṃsadisā, taṃ dassetuṃ <bold>‘‘acalā asampavedhī’’</bold>ti vuttaṃ. Yato kutoci anussavanaṃ <bold>anussavo</bold>. Vijjāṭṭhānādīsu kataparicayānaṃ ācariyānaṃ taṃ taṃ atthaṃ ñāpentī paveṇī <bold>ācariyaparamparā</bold>. Kevalaṃ attano matiyā ‘‘iti kira evaṃ kirā’’ti parikappanā <bold>itikirā</bold>. Piṭakassa ganthassa sampadānato bhūtato tassa gahaṇaṃ <bold>piṭakasampadānaṃ</bold>. Yathāsutānaṃ attānaṃ ākārassa parivitakkanaṃ <bold>ākāraparivitakko</bold>. Tathevassa ‘‘evameta’’nti diṭṭhiyā nijjhānakkhamanaṃ <bold>diṭṭhinijjhānakkhanti</bold>. Āgamādhigamehi vinā kevalaṃ anussutato takkamaggaṃ nissāya takkanaṃ <bold>takko</bold>. Anumānavidhiṃ nissāya gahaṇaṃ <bold>nayaggāho</bold>. Yasmā buddhavisaye ṭhatvā bhagavato ayaṃ therassa codanā therassa ca so avisayo, tasmā <bold>‘‘paccakkhato ñāṇena paṭivijjhitvā viyā’’</bold>ti vuttaṃ. Sīhanādo viyāti <bold>sīhanādo</bold>. Taṃsadisatā cassa seṭṭhabhāvena, so cettha evaṃ veditabboti dassento <bold>‘‘sīhanādo’’</bold>tiādimāha. <bold>Unnādayantenā</bold>ti asanisadisaṃ karontena.</paragraph>
<paragraph line="92"><bold>Anuyogadāpanattha</bold>nti anuyogaṃ sodhāpetuṃ. Vimaddakkhamañhi sīhanādaṃ nadanto atthato anuyogaṃ <bold>sodheti</bold>nāma, anuyujjhanto ca naṃ <bold>sodhāpeti</bold>nāma. <bold>Dātu</bold>nti sodhetuṃ. Keci ‘‘dānattha’’nti atthaṃ vadanti, taṃ na yuttaṃ. Na hi yo sīhadānaṃ nadati, so eva tattha anuyogaṃ detīti yujjati. <bold>Nighaṃsana</bold>nti vimaddanaṃ. <bold>Dhamamāna</bold>nti tāpayamānaṃ. Tāpanañcettha gaggariyā dhammāpanasīsena vadati.</paragraph>
<paragraph line="93"><bold>Sabbe te</bold>ti sabbe te atīte niruddhe sammāsambuddhe. Tenetaṃ dasseti – ye te ahesuṃ atītamaddhānaṃ tava abhinīhārato oraṃ sammāsambuddhā, tesaṃ tāva sāvakañāṇagocare dhamme paricchindanto mārādayo viya ca buddhānaṃ lokiyacittācāraṃ tvaṃ jāneyyāsi. Ye pana te abbhatītā, tato parato chinnavaṭumā chinnapapañcā pariyādinnavaṭṭā sabbadukkhavītivattā sammāsambuddhā, tesaṃ sabbesampi tava sāvakañāṇassa <pageBreak edition="M" number="2.0476" />avisayabhūte dhamme kathaṃ jānissasīti. <bold>Tenā</bold>ti sambodhisaṅkhātena sabbaññutaññāṇapadaṭṭhānena arahattamaggañāṇena. <bold>Evaṃsīlā</bold>ti tādisasīlā. <bold>Samādhipakkhā</bold>ti samādhi ca samādhipakkhā ca samādhipakkhā ekadesasarūpekasesanayena. Tattha <bold>samādhipakkhā</bold>ti vīriyasatiyo tadanuguṇā ca dhammā veditabbā <pageBreak edition="V" number="2.0179" />. Jhānasamāpattīsu yebhuyyena vihāravohāro, jhānasamāpattiyo samādhippadhānāti vuttaṃ <bold>‘‘samādhipakkhānaṃ dhammānaṃ gahitattā vihāro gahito’’</bold>ti.</paragraph>
<paragraph line="94">Yathā pana heṭṭhā gahitāpi samādhipaññā paṭipakkhato vimuttattā vimuccana-saṅkhāta-kiccavisesa-dassanavasena vimuttipariyāyena puna gahitā ‘‘evaṃvimuttā’’ti, evaṃ dibbavihāro dibbavihāravisesadassanavasena puna gahito ‘‘evaṃvihārī’’ti, tasmā sabbesaṃ samāpattivihārānaṃ vasenettha attho yujjatīti daṭṭhabbaṃ. <bold>Vimuttīti saṅkhaṃ gacchanti</bold>vimuccitthāti katvā. Esa nayo sesesupi. <bold>Paṭippassaddhante</bold>ti paṭippassambhanosāpanena. Sabbakilesehi nissaṭattā asaṃsaṭṭhattā vimuttattā ca <bold>nissaraṇavimutti</bold>nibbānaṃ.</paragraph>
<paragraph line="95"><bold>Anāgatabuddhānaṃ panā</bold>ti <bold>pana</bold>-saddo visesatthajotano. Tena atītesu tāva khandhānaṃ bhūtapubbattā tattha siyā ñāṇassa savisaye gati, anāgatesu pana sabbaso asañjātesu kathanti imamatthaṃ joteti. Tenāha <bold>‘‘anāgatāpī’’</bold>tiādi. <bold>‘‘Attano cetasā paricchinditvā viditā’’</bold>ti kasmā vuttaṃ? Nanu atītānāgate sattāhe eva pavattaṃ cittaṃ cetopariyañāṇassa visayo, na tato paranti? Nayidaṃ cetopariyañāṇakiccavasena vuttaṃ, atha kho pubbenivāsaanāgataṃsañāṇānaṃ vasena vuttaṃ, tasmā nāyaṃ doso. <bold>Viditaṭṭhāne na karoti</bold>sikkhāpadeneva tādisassa paṭikkhepassa paṭikkhittattā setughātato ca. Kathaṃ pana thero dvayasambhave paṭikkhepameva akāsi, na vibhajja byākāsīti āha <bold>‘‘thero kirā’’</bold>tiādi. Pāraṃ pariyantaṃ minotīti pāramī, sā eva ñāṇanti pāramiñāṇaṃ, sāvakānaṃ pāramiñāṇaṃ <bold>sāvakapāramiñāṇaṃ</bold>. Tasmiṃ sāvakānaṃ ukkaṃsapariyantagate jānane nāyamanuyogo, atha kho sabbaññutaññāṇe sabbaññutāya jānane. Keci pana ‘‘sāvakapāramiñāṇeti sāvakapāramiñāṇavisaye’’ti atthaṃ vadanti, tathā sesapadesupi. <bold>Sīla…pe… samattha</bold>nti sīlasamādhipaññāvimuttiñāṇasaṅkhātānaṃ kāraṇānaṃ <pageBreak edition="M" number="2.0477" />jānanasamatthaṃ. Buddhasīlādayo hi buddhānaṃ buddhakiccassa parehi ete buddhāti jānanassa ca kāraṇaṃ.</paragraph>
<paragraph line="96">Anumānañāṇaṃ viya saṃsayaṭṭhitaṃ ahutvā idamidanti yathāsabhāvato ñeyyaṃ dhāreti nicchinotīti <bold>dhammo,</bold>paccakkhañāṇanti āha <bold>‘‘dhammassa paccakkhato ñāṇassā’’</bold>ti. Anuetīti <bold>anvayo</bold>ti āha <bold>‘‘anuyogaṃ anugantvā’’</bold>ti. Paccakkhasiddhañhi atthaṃ anugantvā anumānañāṇassa pavatti ‘‘diṭṭhena adiṭṭhassa anumāna’’nti veditabbā. Vidite vedakampi ñāṇaṃ atthato viditameva hotīti <bold>‘‘anumānañāṇaṃ nayaggāho vidito’’</bold>ti vuttaṃ. <bold>Vidito</bold>ti viddho <pageBreak edition="V" number="2.0180" />paṭiladdho, adhigatoti attho. <bold>Appamāṇo</bold>ti aparimāṇo mahāvisayattā. Tenāha <bold>‘‘apariyanto’’</bold>ti. <bold>Tenā</bold>ti apariyantattā. <bold>Tena</bold>vā apariyantena ñāṇena. Etena thero yaṃ yaṃ anumeyyamatthaṃ ñātukāmo hoti, tattha tattha tassa asaṅgamappaṭihataṃ anumānañāṇaṃ pavattetīti dasseti. Tenāha <bold>‘‘so iminā’’</bold>tiādi. Tattha <bold>iminā</bold>ti iminā kāraṇena.</paragraph>
<paragraph line="97">Pākārassa thirabhāvaṃ uddhamuddhaṃ āpetīti <bold>uddhāpaṃ,</bold>pākāramūlaṃ. <bold>Ādi</bold>-saddena pākāradvārabandhaparikhādīnaṃ saṅgaho veditabbo. Paccante bhavaṃ <bold>paccantimaṃ</bold>. Paṇḍitadovārikaṭṭhāniyaṃ katvā thero attānaṃ dassetīti dassento <bold>‘‘ekadvāranti kasmā āhā’’</bold>ti codanaṃ samuṭṭhāpesi.</paragraph>
<paragraph line="98">Yassā paññāya vasena puriso paṇḍitoti vuccati, taṃ paṇḍiccanti āha – <bold>‘‘paṇḍiccena samannāgato’’</bold>ti. Taṃtaṃitikattabbatāsu chekabhāvo byattabhāvo <bold>veyyattiyaṃ</bold>. Medhati aññāṇaṃ hiṃsati vidhamatīti medhā, sā etassa atthīti <bold>medhāvī</bold>. Ṭhāne ṭhāne uppatti etissā atthīti <bold>ṭhānuppattikā,</bold>ṭhānaso uppajjanapaññā. Anupariyāyanti etenāti anupariyāyo, so eva pathoti <bold>anupariyāyapatho,</bold>parito pākārassa anuyāyanamaggo. Pākārabhāgā sambandhitabbā etthāti <bold>pākārasandhi,</bold>pākārassa phullitapadeso. So pana heṭṭhimantena dvinnampi iṭṭhakānaṃ vigamena evaṃ vuccatīti āha – <bold>‘‘dvinnaṃ iṭṭhakānaṃ apagataṭṭhāna’’</bold>nti. <bold>Chinnaṭṭhāna</bold>nti chinnabhinnapadesaṃ, chinnaṭṭhānaṃ vā. Tañhi ‘‘vivara’’nti vuccati. <bold>Kīliṭṭha</bold>nti malīnaṃ. <bold>Upatāpentī</bold>ti kilesapariḷāhena santāpenti. <bold>Vibādhentī</bold>ti pīḷenti. Uppannāya paññāya nīvaraṇehi na kiñci kātuṃ sakkāti āha <bold>‘‘anuppannāya paññāya uppajjituṃ na dentī’’</bold>ti. <bold>Tasmā</bold>ti paccayūpaghātena <pageBreak edition="M" number="2.0478" />uppajjituṃ appadānato. <bold>Catūsu satipaṭṭhānesu suṭṭhu ṭhapitacittā</bold>ti catubbidhāyapi satipaṭṭhānabhāvanāya sammadeva ṭhapitacittā appitacittā. <bold>Yathāsabhāvena bhāvetvā</bold>ti yāthāvato sammadeva yathā paṭipakkhā samucchijjanti, evaṃ bhāvetvā.</paragraph>
<paragraph line="99">Purimanaye satipaṭṭhānāni bojjhaṅgā ca missakā adhippetāti tato aññathā vattuṃ <bold>‘‘apicetthā’’</bold>tiādi vuttaṃ. <bold>Missakā</bold>ti samathavipassanāmaggavasena missakā. ‘‘Catūsu satipaṭṭhānesu suppatiṭṭhitacittāti paṭhamaṃ vuttattā satipaṭṭhānesu vipassanaṃ gahetvā satta bojjhaṅge yathābhūtaṃ bhāvetvāti vuttattā maggapariyāpannānaṃyeva ca nesaṃ nippariyāyabojjhaṅgabhāvato tesu ca adhigatameva hotīti bojjhaṅge maggo ca sabbaññutaññāṇañcāti gahite sundaro pañho bhaveyyā’’ti <bold>mahāsivatthero āha. Na panevaṃ gahitaṃ</bold>porāṇehīti adhippāyo. <bold>Itī</bold>ti vuttappakāraparāmasanaṃ. <bold>Thero</bold>ti sāriputtatthero.</paragraph>
<paragraph line="100"><bold>Tatthā</bold>ti <pageBreak edition="V" number="2.0181" />tesu paccantanagarādīsu. <bold>Nagaraṃ viya nibbānaṃ</bold>tadatthikehi upagantabbato upagatānañca parissayarahitasukhādhigamaṭṭhānato. <bold>Pākāro viya sīlaṃ</bold>tadupagatānaṃ parito ārakkhabhāvato. <bold>Anupariyāyapatho viya hirī</bold>sīlapākārassa adhiṭṭhānabhāvato. Vuttañhetaṃ – ‘‘pariyāyapathoti kho bhikkhu hiriyā etaṃ adhivacana’’nti. <bold>Dvāraṃ viya ariyamaggo</bold>nibbānanagarappavesane añjasabhāvato. <bold>Paṇḍitadovāriko viya dhammasenāpati</bold>nibbānanagaraṃ paviṭṭhapavisanakānaṃ sattānaṃ sallakkhaṇato. <bold>Dinno</bold>ti dāpito, sodhitoti attho. Sesaṃ suviññeyyameva.</paragraph>
<subhead line="101">3. Cundasuttavaṇṇanā</subhead>
<paragraph line="102" number="379">Pubbe sāvatthito veḷuvagāmassa gatattā vuttaṃ <bold>‘‘āgatamaggeneva paṭinivattanto’’</bold>ti. <bold>Sattanna</bold>nti upaseno, revato, khadiravaniyo, cundo, samaṇuddeso ahanti catunnaṃ, cālā, upacālā, sīsūpacālāti, tissannanti imesaṃ sattannaṃ arahantānaṃ. <bold>Natthi nu kho</bold>ti etthāpi ‘‘olokento’’ti ānetvā sambandho sīhāvalokanañāyena. Bhavissanti me vattāro harituṃ nāsakkhīti sambandho. <bold>Idaṃ dāni pacchimadassana</bold>nti bhūtakathanamattaṃ, na tattha sālayatādassanaṃ yathā tathāgatassa vesāliyā nikkhamitvā nāgāpalokitaṃ.</paragraph>
<paragraph line="103">Tassa <pageBreak edition="M" number="2.0479" />tassa visesassa adhiṭṭhānavaseneva iddhibhedadassanaṃ <bold>iddhivikubbanaṃ</bold>. Sīhassa vijambhanādivasena kīḷitvā nādasadisī ayaṃ dhammakathāti vuttaṃ <bold>‘‘sīhavikīḷito dhammapariyāyo’’</bold>ti. <bold>Gamanakālo mayhantī</bold>ti ettha <bold>iti</bold>-saddo parisamāpane. Tena therena yathārambhassa vacanapabandhassa samāpitabhāvaṃ joteti. Esa nayo sesesupi edisesu sabbaṭṭhānesu. Yugandharādayo <bold>paribhaṇḍapabbatā</bold>ti veditabbā. <bold>Ekappahārenevā</bold>ti ekappahārena iva. Svāyaṃ <bold>iva</bold>-saddo na sakkomīti ettha ānetvā sambandhitabbo.</paragraph>
<paragraph line="104"><bold>Paṭipādessāmī</bold>ti ṭhitakāyaṃ paṭipādessāmi. Patthanākāle anomadassissa bhagavato vacanasutānusārena ñāṇena diṭṭhamattataṃ sandhāya <bold>‘‘taṃ paṭhamadassana’’</bold>nti vuttaṃ. <bold>Dhāretuṃ asakkontī</bold>guṇasāraṃ. <bold>Esa maggo</bold>ti eso jātānaṃ sattānaṃ maraṇaniṭṭhito pantho. Punapi <bold>evaṃbhāvino nāma saṅkhārā</bold>ti saṅkhārā nāma evaṃbhāvino, maraṇapariyosānāti attho. <bold>Ettaka</bold>nti ettakaṃ kālaṃ. <bold>Saṅkaḍḍhitvā</bold>saṃharitvā. <bold>Mukhaṃ pidhāyā</bold>ti mukhaṃ chādetvā. <bold>Agghikasatānī</bold>ti makuḷaṅkuracetiyasatāni.</paragraph>
<paragraph line="105"><bold>Purimadivase</bold>ti <pageBreak edition="V" number="2.0182" />atītadivase. Yasmā dhammasenāpatino arahattappattadivaseyeva satthu sāvakasannipāto ahosi, tasmā <bold>‘‘pūritasāvakasannipāto esa bhikkhū’’</bold>ti vuttaṃ. <bold>Pañca jātisatānī</bold>ti bhummatthe, accantasaṃyoge vā upayogavacanaṃ.</paragraph>
<paragraph line="106"><bold>Kaḷopihattho</bold>ti vilīvamayabhājanahattho. ‘‘Cammamayabhājanahattho’’ti ca vadanti. <bold>Purantare</bold>ti nagaramajjhe. <bold>Vane</bold>ti araññe.</paragraph>
<paragraph line="107"><bold>Osakkanākāravirahito</bold>ti dhammadesanāya saṅkocahetuvirahito. <bold>Visārado</bold>ti sāradavirahito. <bold>Dhammoja</bold>nti dhammarasaṃ, ojavantaṃ desanādhammanti attho. <bold>Dhammabhoga</bold>nti dhammaparibhogaṃ, parehi saddhiṃ saṃvibhajanavasena pavattaṃ dhammasambhoganti desanādhammameva vadati. Tena vuttaṃ <bold>‘‘ubhayenapi dhammaparibhogova kathito’’</bold>ti.</paragraph>
<paragraph line="108">Piyāyitabbato <bold>piyehi</bold>. Manassa vaḍḍhanato <bold>manāpehi. Jātiyā</bold>ti khattiyādijātiyā. <bold>Nānābhāvo</bold>asahabhāvo visuṃbhāvo. <bold>Aññathābhāvo</bold>aññathattaṃ. <bold>Sarīra</bold>nti rūpadhammakāyasaṅkhātaṃ sarīraṃ. Rūpakāye <pageBreak edition="M" number="2.0480" />hi bhijjante bhijjanteva. <bold>So bhijjeyyā</bold>ti so mahantataro khandho bhijjeyya.</paragraph>
<paragraph line="109"><bold>Dakkhiṇadisaṃ gato</bold>ti dakkhiṇadisāmukhe pavatto. <bold>Mahākhandho viyā</bold>ti mahanto sāravanto sākhākhandho viya. Sākhakhandhā hi disābhimukhapavattākārā, mūlakhandho pana uddhamuggato. <bold>Soḷasannaṃ pañhāna</bold>nti soḷasannaṃ aparāpariyapavattaniyānaṃ atthānaṃ. Ñātuṃ icchito hi attho pañho.</paragraph>
<subhead line="110">4-5. Ukkacelasuttādivaṇṇanā</subhead>
<paragraph line="111" number="380-381"><bold>Amāvasuposathe</bold>ti amāvasiuposathe, kālapakkhauposatheti attho. <bold>Purimanayenevā</bold>ti anantarasutte vuttanayeneva.</paragraph>
<subhead line="112">6. Uttiyasuttavaṇṇanā</subhead>
<paragraph line="113" number="382"><bold>Maccudheyyassā</bold>ti maccuno pavattiṭṭhānassa.</paragraph>
<subhead line="114">8. Brahmasuttavaṇṇanā</subhead>
<paragraph line="115" number="384"><bold>Tasmiṃ</bold><pageBreak edition="V" number="2.0183" /><bold>kāle</bold>ti paṭhamābhisambodhiyaṃ. <bold>Bhikkhuyeva natthi</bold>dhammacakkassa appavattitattā, <bold>bhikkhuyeva</bold>bhikkhulakkhaṇayogato. Ekako maggo, na dvedhāpathabhūtoti ekamaggo, taṃ <bold>ekamaggaṃ</bold>. Jātiyā khayo vaṭṭadukkhassa antabhūtoti jātikkhayanto, nibbānaṃ, taṃ diṭṭhattā <bold>jātikkhayantadassī</bold>ti evamettha attho daṭṭhabbo.</paragraph>
<subhead line="116">9. Sedakasuttavaṇṇanā</subhead>
<paragraph line="117" number="385"><bold>Ayaṃ tassa laddhī</bold>ti ayaṃ idāni vuccamānā tassa ācariyassa laddhi. <bold>Tato anāmento</bold>ti yena vaṃso namati, tena kāyaṃ anāmento. Tathā namanto hi patitvā cuṇṇavicuṇṇaṃ hoti. <bold>Ta</bold>nti kāyaṃ, <bold>taṃ</bold>vaṃsaṃ vā. <bold>Ākaḍḍhento viyā</bold>ti namitaṭṭhānato parabhāgena ākaḍḍhento viya. <bold>Ekatobhāgiyaṃ katvā</bold>ti yathāvuttaṃ satiṃ sūpaṭṭhitaṃ <pageBreak edition="M" number="2.0481" />katvā onataṃ viya katvā. Tathā karaṇaṃ pana tathā vātūpatthambhagāhāpanenāti āha – <bold>‘‘vātūpatthambhaṃ gāhāpetvā’’</bold>ti. Tañca satiyā tadatthaṃ upaṭṭhānenāti vuttaṃ <bold>‘‘satiṃ sūpaṭṭhitaṃ katvā’’</bold>ti. <bold>Niccalova nisīdanto</bold>antevāsī <bold>ācariyaṃ rakkhati,</bold>ettakaṃ ācariyassa laddhivasena vuttaṃ. <bold>‘‘Ācariyo vaṃsaṃ suggahitaṃ gaṇhanto’’</bold>tiādi sabbaṃ heṭṭhā vuttanayameva.</paragraph>
<paragraph line="118"><bold>‘‘Attānameva rakkhatī’’</bold>ti idaṃ attano rakkhaṇaṃ padhānaṃ katvā vuttaṃ, <bold>na antevāsika</bold>nti avadhāraṇaphalaṃ. Attarakkhāya panettha sijjhamānāya antevāsikarakkhāpi siddhā eva hotīti. Dutiyapakkhepi eseva nayo. <bold>So tattha ñāyo</bold>ti yā attano eva rakkhā, sā atthato pararakkhāpi hotīti ayamettha ñāyo yuttappayogo. <bold>Anuvaḍḍhiyā</bold>ti yathāvaḍḍhitassa anuanuvaḍḍhiyā. Etena paṭiladdhasampayuttapamodanākāro dassitoti āha – <bold>‘‘sapubbabhāgāya muditāyāti attho’’</bold>ti. <bold>Āsevanāyā</bold>tiādīni padāni anudayatāpariyosānāni (yasmā satipaṭṭhānaṃ sevantassa siddhaṃ attano ca parassa ca rakkhaṇaṃ pakāsenti, tasmā) – ‘‘attānaṃ, bhikkhave, rakkhissāmīti satipaṭṭhānaṃ sevitabba’’ntiādi vuttaṃ.</paragraph>
<subhead line="119">10. Janapadakalyāṇīsuttavaṇṇanā</subhead>
<paragraph line="120" number="386"><bold>Janapadasmiṃ kalyāṇī</bold>ti sakalajanapade bhaddā rūpasampattiyā sikkhāsampattiyā ca sundarā <pageBreak edition="V" number="2.0184" />seṭṭhā. Rūpasampatti ca nāma sabbaso rūpadosābhāvena rūpaguṇapāripūriyā hotīti tadubhayaṃ dassetuṃ <bold>‘‘chasarīradosarahitā pañcakalyāṇasamannāgatā’’</bold>ti vuttaṃ. Taṃ duvidhampi vivaranto <bold>‘‘sā hī’’</bold>tiādimāha. <bold>Pañcakalyāṇasamannāgatā</bold>ti pañcavidhasarīraguṇasampadāhi samannāgatā. <bold>Nātidīghā nātirassā</bold>ti pamāṇamajjhimā dīghatarappamāṇā na hoti, na atirassā, lakuṇḍakarūpā na hoti. <bold>Nātikisā</bold>ti ativiya kisathaddhamaṃsalohitā dissamānā aṭṭhisarīrā jālasarīrā na hoti. <bold>Nātithūlā</bold>ti bhāriyamaṃsā mahodarā na hoti. <bold>Nātikāḷā nāccodātā</bold>ti ativiya kāḷavaṇṇā jhāmaṅgāro viya <pageBreak edition="M" number="2.0482" />, dadhitakkādīhi pamajjitamattakaṃsalohavaṇṇā na hoti. Manussaloke tādisiyā rūpasampattiyā abhāvato <bold>atikkantā manussavaṇṇaṃ</bold>. Yathā pamāṇayuttā, evaṃ ārohapariṇāhayogato ca paresaṃ pasādāvahā nātidīghatādayo. Evaṃ manussānaṃ dibbarūpatāsampattīpīti vuttaṃ <bold>‘‘appattā dibbavaṇṇa’’</bold>nti. Ettha ca nātidīghanātirassatāvacanena ārohasampatti vuttā ubbedhena pāsādikabhāvato. Kisathūladosābhāvavacanena pariṇāhasampatti vuttā. Ubhayenapi saṇṭhānasampadā vibhāvitā, nātikāḷatāvacanena vaṇṇasampatti vuttā vivaṇṇatābhāvato. <bold>Piyaṅgusāmā</bold>ti pariṇatapiyaṅgupupphasadisasarīranibhāsā. <bold>Mukhapariyosāna</bold>nti adharoṭṭhamāha. <bold>Ayaṃ</bold>yathāvuttā sarīravaṇṇasampatti. <bold>Assā</bold>ti janapadakalyāṇiyā. <bold>Chavikalyāṇatā</bold>chavisampattihetukattā tassā. Esa nayo sesesupi. Nakhā eva pattasadisatāya <bold>nakhapattāni</bold>.</paragraph>
<paragraph line="121">(<bold>Pasāvo</bold>sarīrāvayavena iriyananti āha – <bold>‘‘pavattīti attho’’</bold>ti, pasāvo yathāparitameva kanatanti, na sabhāvasandhānaṃ. Yathāvibhāvasena <bold>uttamameva naccaṃ naccati</bold>. Te vā vīsatiyāsūtiraṃ dhānappattiyā pavattiyā pavattimakatamandatā vibhāvasuṭatassa uttamameva gītañca gāyatīti attho.) [Etthantare pāṭho asuddho dussodhanīyo ca. Suddhapāṭho gavesitabbo.] <bold>Samatittiko telapatto</bold>ti mukhavattisamaṃ telānaṃ pūritattā samatittikamukhaṃ telabhājanaṃ. <bold>Antarena ca mahāsamajjaṃ antarena ca janapadakalyāṇi</bold>nti janapadakalyāṇiyā, tassā ca naccagītaṃ pekkhituṃ sannipatitamahājanasamūhassa majjhato <bold>pariharitabbo</bold>netabbo. <bold>Na</bold>nti telaṃ. <bold>Āhareyyā</bold>ti āpajjeyya. Tatridaṃ opammasaṃsandanaṃ – telapattaṃ viya kāyagatāsati, tassa pariharaṇapuggalo viya vipassako, janakāyā viya puthuttārammaṇāni, asipuriso viya mano, telassa cajanaṃ viya kilesuppādanaṃ, sīsapātanaṃ viya ariyamaggañāṇasīsānuppatti. ‘‘Kāyagatā sati no bhāvitā…pe… sikkhitabba’’nti vuttattā <bold>‘‘pubbabhāgavipassanāva kathitā’’</bold>ti vuttaṃ.</paragraph>
<centered line="122">Nālandavaggavaṇṇanā niṭṭhitā.</centered>
<title line="123">3. Sīlaṭṭhitivaggo</title>
<subhead line="124">1-2. Sīlasuttādivaṇṇanā</subhead>
<paragraph line="125" number="387-388"><bold>Sīlānī</bold>ti <pageBreak edition="V" number="2.0185" /><pageBreak edition="M" number="2.0483" />bahuvacanaṃ anekavidhattā sīlassa. Tañhi sīlanaṭṭhena ekavidhampi cārittādivasena anekavidhaṃ. Tenāha – <bold>‘‘catupārisuddhisīlānī’’</bold>ti. <bold>Pañhamaggo</bold>ti ñātuṃ icchitassa atthassa vīmaṃsanaṃ. Tenāha – <bold>‘‘pañhagavesana’’</bold>nti.</paragraph>
<subhead line="126">3-5. Parihānasuttādivaṇṇanā</subhead>
<paragraph line="127" number="389-391"><bold>Puggalavasena parihānaṃ hoti</bold>na dhammavasena. Yo na bhāveti, tasseva parihāyati. Tenāha <bold>‘‘yo hī’’</bold>tiādi.</paragraph>
<subhead line="128">6. Padesasuttavaṇṇanā</subhead>
<paragraph line="129" number="392"><bold>Padesato bhāvitattā</bold>ti ekadesato bhāvitattā bhāvanāpāripūriyā ananuppattattā. Tenāha – <bold>‘‘cattāro hi magge’’</bold>tiādi.</paragraph>
<subhead line="130">7. Samattasuttavaṇṇanā</subhead>
<paragraph line="131" number="393"><bold>Samattā bhāvitattā</bold>ti pariyattā bhāvitattā.</paragraph>
<subhead line="132">8-10. Lokasuttādivaṇṇanā</subhead>
<paragraph line="133" number="394-396">Mahāvisayattā mahatiyo abhiññā etassāti <bold>mahābhiñño,</bold>tassa bhāvoti sabbaṃ vattabbaṃ. <bold>‘‘Satatavihāravasena vutta’’</bold>nti vatvā tamatthaṃ pākaṭaṃ kātuṃ <bold>‘‘thero kirā’’</bold>tiādi vuttaṃ. <bold>Tassā</bold>ti therassa. <bold>Āvajjanassa gati</bold>nti ekāvajjanasseva gamanavīthiṃ. <bold>Anubandhati</bold>cakkavāḷānaṃ sahassaṃ ekāvajjaneneva sahassalokadhātuyā icchitamatthaṃ jānituṃ samatthoti dasseti.</paragraph>
<centered line="134">Sīlaṭṭhitivaggavaṇṇanā niṭṭhitā.</centered>
<title line="135">4. Ananussutavaggavaṇṇanā</title>
<paragraph line="136" number="397-407"><bold>Yā</bold><pageBreak edition="V" number="2.0186" /><pageBreak edition="M" number="2.0484" /><bold>vedanā sammasitvā</bold>ti yā tebhūmakavedanā sammasitvā. <bold>Tāvassā</bold>ti tā tebhūmakavedanā eva assa bhikkhuno. Sadisavasena cetaṃ vuttaṃ, aniccādisammasanavasena <bold>viditā</bold>pubbabhāge sammasanakāle <bold>upaṭṭhahanti. Pariggahitesū</bold>ti parijānanavasena paricchijja gahitesu. <bold>‘‘Vedanā</bold>taṇhāpapañcassa, <bold>vitakko</bold>mānapapañcassa, <bold>saññā</bold>diṭṭhipapañcassa mūlavasena sammasanaṃ vuttā’’ti vadanti. ‘‘Vedanāvitakkasaññā taṇhāmānadiṭṭhipapañcānaṃ mūladassanavasenā’’ti apare.</paragraph>
<centered line="137">Ananussutavaggavaṇṇanā niṭṭhitā.</centered>
<title line="138">5. Amatavaggo</title>
<subhead line="139">2. Samudayasuttavaṇṇanā</subhead>
<paragraph line="140" number="408"><bold>Sārammaṇasatipaṭṭhānā</bold>ti ārammaṇalakkhitā satipaṭṭhānā kathitā, na satilakkhaṇā.</paragraph>
<subhead line="141">4. Satisuttavaṇṇanā</subhead>
<paragraph line="142" number="410"><bold>Suddhikaṃ katvā</bold>visuṃ visuṃ katvā. Tathā ca vuttaṃ pāḷiyaṃ ‘‘kāye vā bhikkhū’’ti.</paragraph>
<subhead line="143">6. Pātimokkhasaṃvarasuttavaṇṇanā</subhead>
<paragraph line="144" number="412"><bold>Jeṭṭhakasīla</bold>nti padhānakasīlaṃ. Sīlaggahaṇañhi pāḷiyaṃ pātimokkhasaṃvaravaseneva āgataṃ. Tenāha <bold>‘‘tipiṭakacūḷanāgatthero panā’’</bold>tiādi. Tattha <bold>pātimokkhasaṃvarova sīla</bold>nti avadhāraṇaṃ itaresaṃ tiṇṇaṃ ekadesena pātimokkhantogadhabhāvaṃ dīpeti. Tathā hi anolokiyolokane ājīvahetu ca chasikkhāpadavītikkamane gilānapaccayassa appaccavekkhitaparibhoge <pageBreak edition="V" number="2.0187" />ca āpatti vihitāti. <bold>Tīṇīti</bold>indriyasaṃvarādīni. <bold>Sīlanti vuttaṭṭhānaṃ nāma natthī</bold>ti sīlapariyāyena tesaṃ katthaci sutte gahitaṭṭhānaṃ nāma natthīti nippariyāyasīlataṃ tesaṃ <pageBreak edition="M" number="2.0485" />paṭikkhipati. <bold>Chadvārarakkhaṇamattamevā</bold>ti tassa sallahukatamāha cittādhiṭṭhānamattena paṭipākatikabhāvappattito. Itaradvayepi eseva nayo. <bold>Paccayuppattimattaka</bold>nti phalena hetuṃ dasseti. Uppādanahetukā hi paccayānaṃ uppatti. <bold>Idamattha</bold>nti idaṃ payojanaṃ imassa paccayassa paribhuñjaneti adhippāyo. <bold>Nippariyāyenā</bold>ti iminā indriyasaṃvarādīni tīṇi padhānasīlassa paripālanaparisodhanavasena pavattiyā pariyāyasīlāni nāmāti dasseti. Idāni pātimokkhasīlasseva padhānabhāvaṃ byatirekato anvayato ca upamāya vibhāvetuṃ <bold>‘‘yassā’’</bold>tiādimāha. Tattha <bold>so</bold>ti pātimokkhasaṃvaro. <bold>Sesāni</bold>indriyasaṃvarādīni. Pātimokkhasaddassa attho pana visuddhimaggasaṃvaṇṇanādīsu vitthārito, tasmā tattha vuttanayeneva veditabbo.</paragraph>
<paragraph line="145"><bold>Ācārena ca gocarena ca sampanno</bold>ti kāyikacetasikaavītikkamasaṅkhātena ācārena ca navesiyādigocaratādisaṅkhātena gocarena ca sampanno, sampannaācāragocaroti attho. <bold>Appamattakesū</bold>ti atiparittakesu anāpattigamanīyesu. ‘‘Dukkaṭadubbhāsitamattesū’’ti apare. <bold>Vajjesū</bold>ti akaraṇīyesu gārayhesu. Te pana ekantato akusalā hontīti āha – <bold>‘‘akusaladhammesū’’</bold>ti. <bold>Bhayadassāvī</bold>ti bhayato dassanasīlo, paramāṇumattampi vajjaṃ sineruppamāṇaṃ viya katvā dassanasīlo. <bold>Sammā ādiyitvā</bold>ti sammadeva sakkaccaṃ sabbaso ca ādiyitvā. <bold>Sikkhāpadesūti niddhāraṇe bhumma</bold>nti samudāyato avayavaniddhāraṇaṃ dassento <bold>‘‘sikkhāpadesu taṃ taṃ sikkhāpada’’</bold>ntiādimāha. Sikkhāpadaṃ samādātabbaṃ sikkhitabbañcāti adhippāyo. <bold>Sikkhā</bold>ti adhisīlasikkhā. Pubbe <bold>pada</bold>-saddo adhiṭṭhānaṭṭho, idha bhāgatthoti daṭṭhabbanti āha – <bold>‘‘sikkhākoṭṭhāsesū’’</bold>ti. Mūlapaññattianupaññattiādibhedaṃ yaṃkiñci sikkhitabbaṃ pūretabbaṃ sīlaṃ, taṃ pana dvāravasena duvidhamevāti āha – <bold>‘‘kāyikaṃ vā vācasikaṃ vā’’</bold>ti. Imasmiṃ atthavikappe <bold>sikkhāpadesū</bold>ti ādhāre bhummaṃ sikkhābhāgesu kassaci visuṃ aggahaṇato. Tenāha – <bold>‘‘taṃ taṃ sabba’’</bold>nti. ‘‘Tato tvaṃ bhikkhu sīlaṃ nissāyā’’ti vacanato anabhijjhā abyāpādasammādiṭṭhiyopi sīlanti vuttā, tasmā imasmiṃ sutte <bold>‘‘pātimokkhasaṃvarasīlameva kathita’’</bold>nti vuttaṃ.</paragraph>
<subhead line="146">7. Duccaritasuttavaṇṇanā</subhead>
<paragraph line="147" number="413">Etthāpi <pageBreak edition="M" number="2.0486" />manosucaritaṃ sīlaṃ nāmāti dassetīti katvā vuttaṃ <bold>‘‘pacchimāpi tayo’’</bold>ti. Anabhijjhāabyāpādasammādiṭṭhidhammā sīlaṃ hotīti veditabbā kāyavacīsucaritehi saddhiṃ <pageBreak edition="V" number="2.0188" />manosucaritampi vatvā ‘‘tato tvaṃ bhikkhu sīlaṃ nissāya sīle patiṭṭhāyā’’ti vuttattā. <bold>Sesaṃ</bold>vuttanayameva. <bold>Chaṭṭhasattamesū</bold>ti chaṭṭhasattamavaggesu apubbaṃ natthi. Tena vuttaṃ <bold>‘‘heṭṭhā vuttanayeneva attho veditabbo’’</bold>ti. Vaggapeyyālato pana imasmiṃ satipaṭṭhānasaṃyutte katipayavaggā saṅgahaṃ ārūḷhā, tathāpi tesaṃ atthavisesābhāvato ekaccesu potthakesu mukhamattaṃ dassetvā saṃkhittā, ekaccesu atisaṃkhittāva, te saṅkhepavasena dve katvā <bold>‘‘chaṭṭhasattamesū’’</bold>ti vuttaṃ.</paragraph>
<centered line="148">Amatavaggavaṇṇanā niṭṭhitā.</centered>
<centered line="149">Satipaṭṭhānasaṃyuttavaṇṇanā niṭṭhitā.</centered>
</body>
</document>