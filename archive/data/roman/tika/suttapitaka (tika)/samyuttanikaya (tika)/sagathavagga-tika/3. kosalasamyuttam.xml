<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0301t.tik3.xml</normativeSource>
    <archivePath>roman/tika/suttapitaka (tika)/samyuttanikaya (tika)/sagathavagga-tika/3. kosalasamyuttam.xml</archivePath>
    <baseFileName>3. kosalasamyuttam</baseFileName>
    <titlePath>3. Kosalasaṃyuttaṃ - Sagāthāvagga-ṭīkā - Saṃyuttanikāya (ṭīkā) - Suttapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <chapter line="1">3. Kosalasaṃyuttaṃ</chapter>
    <title line="2">1. Paṭhamavaggo</title>
    <subhead line="3">1. Daharasuttavaṇṇanā</subhead>
    <paragraph line="4" number="112"><bold>Bhagavatā</bold><pageBreak edition="V" number="1.0148" /><pageBreak edition="M" number="1.0169" /><bold>saddhiṃ sammodī</bold>ti bhagavato guṇe ajānanto kosalarājā attano khattiyamānena kevalaṃ bhagavatā saddhiṃ sammodi. Paṭhamāgate hi satthari tassa sammoditākāraṃ dassetuṃ <bold>‘‘yathā’’</bold>tiādi vuttaṃ. <bold>Yathā khamanīyādīni pucchanto</bold>ti yathā bhagavā ‘‘kacci te, mahārāja, khamanīyaṃ, kacci yāpanīya’’ntiādinā tena raññā saddhiṃ paṭhamaṃ pavattamodo ahosi pubbabhāsitāya, tadanukaraṇena evaṃ sopi rājā bhagavatā saddhiṃ samappavattamodo ahosīti yojanā. Taṃ pana samappavattamodanaṃ upamāya dassetuṃ <bold>‘‘sītodakaṃ viyā’’</bold>tiādi vuttaṃ. Tattha <bold>sammodita</bold>nti saṃsanditaṃ <bold>ekībhāva</bold>nti sammodanakiriyāya samānataṃ ekarūpataṃ, <bold>khamanīya</bold>nti ‘‘idaṃ catucakkaṃ navadvāraṃ sarīrayantaṃ dukkhabahulatāya sabhāvato dussahaṃ, kacci khamituṃ sakkuṇeyya’’nti pucchati. <bold>Yāpanīya</bold>nti paccayāyattavuttikaṃ cirapabandhasaṅkhātāya yāpanāya kacci yāpetuṃ sakkuṇeyyaṃ. Sīsarogādiābādhābhāvena <bold>kacci appābādhaṃ</bold>. Dukkhajīvikābhāvena <bold>kacci appātaṅkaṃ</bold>. Taṃtaṃkiccakaraṇe uṭṭhānasukhatāya <bold>kacci lahuṭṭhānaṃ</bold>. Tadanurūpabalayogato <bold>kacci balaṃ</bold>. Sukhavihārasambhavena <bold>kacci phāsuvihāro atthī</bold>ti tattha tattha kacci-saddaṃ yojetvā attho veditabbo. Balavappattā pīti <bold>pīti</bold>yeva. Taruṇapīti <bold>pāmojjaṃ</bold>. Sammodanaṃ janeti karotīti <bold>sammodanīyaṃ</bold>. Sammoditabbato <bold>sammodanīya</bold>nti imaṃ pana atthaṃ dassento <bold>‘‘sammodituṃ yuttabhāvato’’</bold>ti āha. <bold>Saritabbabhāvato</bold>ti anussaritabbabhāvato. ‘‘Saraṇīya’’nti vattabbe dīghaṃ katvā <bold>‘‘sāraṇīya’’</bold>nti vuttaṃ.</paragraph>
    <paragraph line="5"><bold>Suyyamānasukhato</bold>ti āpāthamadhurataṃ āha, <bold>anussariyamānasukhato</bold>ti vimaddaramaṇīyataṃ. <bold>Byañjanaparisuddhatāyā</bold>ti sabhāvaniruttibhāvena tassā kathāya vacanacāturiyamāha, <bold>atthaparisuddhatāyā</bold>ti atthassa nirupakkilesataṃ. <bold>Anekehi pariyāyehī</bold>ti anekehi kāraṇehi. <bold>Adiṭṭhattā</bold>ti <pageBreak edition="V" number="1.0149" /><pageBreak edition="M" number="1.0170" /> upasaṅkamanavasena adiṭṭhattā. <bold>Guṇāguṇavasenā</bold>ti guṇavasena gambhīrabhāvaṃ vā aguṇavasena uttānabhāvaṃ vā. <bold>Ovaṭṭikasāraṃ katvā</bold>ti ovaṭṭikāya gahetabbasāravatthuṃ katvā. <bold>Lokanissaraṇabhavokkantipañha</bold>nti lokato nissaṭabhāvapañhañceva ādito bhavokkamanapañhañca. Satthu sammāsambuddhataṃ pucchanto hi ‘‘kiṃ bhavaṃ gotamo sabbalokato nissaṭo, sabbasattehi ca jeṭṭho’’ti? Pucchati nāma. Yathā hi satthu sammāsambuddhatāya lokato nissaṭatā viññāyati, evaṃ sabbasattehi jeṭṭhabhāvato seṭṭhabhāvato. Svāyamattho <bold>aggapasādasuttā</bold>dīhi (itivu. 90; a. ni. 4.34) vibhāvetabbo. Kathaṃ pana sambuddhatā viññāyatīti? Aviparītadhammadesanato. Ayamettha saṅkhepo, vitthāro pana <bold>visuddhimaggasaṃvaṇṇanādīsu</bold> (visuddhi. mahāṭī. 1.124) vuttanayena veditabbo.</paragraph>
    <paragraph line="6">Rājā satthu aviparītadhammadesanaṃ ajānanto tato evassa sammāsambodhiṃ asaddahanto ‘‘vuḍḍhataresupi cirapabbajitesu sammāsambuddhabhāve alabbhamāne tabbiparīte kathaṃ labbheyyā’’ti maññamāno ‘‘kiṃ pana bhavaṃ gotamo’’tiādiṃ vakkhati. <bold>Rājā attano laddhiyā na pucchati</bold> attano sammukhā tehi asammāsambuddhabhāvasseva paṭiññātattā. Yasmā te musāvāditāya attano upaṭṭhākādīnaṃ ‘‘buddhā maya’’nti paṭijāniṃsu, tasmā vuttaṃ <bold>‘‘loke mahājanena gahitapaṭiññāvasena pucchatī’’</bold>ti. Svāyamattho āgamissati. <bold>Buddhasīhanāda</bold>nti buddhānaṃ eva āveṇikaṃ sīhanādaṃ. Kāmaṃ maggañāṇapadaṭṭhānaṃ sabbaññutaññāṇaṃ, sambodhiñāṇe pana gahite taṃ atthato gahitameva hotīti vuttaṃ <bold>‘‘sabbaññutaññāṇasaṅkhātaṃ sammāsambodhi’’</bold>nti.</paragraph>
    <paragraph line="7"><bold>Pabbajjūpagamanenā</bold>ti yāya kāyaci pabbajjāya upagamanamattena samaṇā, na samitapāpatāya. <bold>Jātivasenā</bold>ti jātimattena brāhmaṇā, na bāhitapāpatāya. <bold>Pabbajitasamūhasaṅkhāto saṅgho</bold>ti pabbajitasamūhatāmattena saṅgho, na niyyānikadiṭṭhivisuddhasīlasāmaññavasena saṃhatattāti adhippāyo. <bold>Etesaṃ atthī</bold>ti etesaṃ sabbaññupaṭiññātānaṃ parivārabhūto atthi. <bold>Svevā</bold>ti pabbajitasamūhasaṅkhāto eva. Keci pana ‘‘pabbajitasamūhavasena. Saṅghino, gahaṭṭhasamūhavasena gaṇino’’ti vadanti, taṃ tesaṃ matimattaṃ gaṇe eva loke saṅghasaddassa niruḷhattā. <bold>Ācārasikkhāpanavasenā</bold>ti acelakavatacariyādi-ācārasikkhāpanavasena. <bold>Pākaṭā</bold>ti saṅghīādibhāvena <pageBreak edition="M" number="1.0171" /> pakāsitā. <bold>‘‘Appicchā’’</bold>ti vatvā tattha labbhamānaṃ appicchataṃ dassetuṃ <bold>‘‘apicchatāya vatthampi na nivāsentī’’</bold>ti vuttaṃ. Na hi tesu sāsanikesu viya santaguṇaniguhanā appicchā labbhatīti. <bold>Yaso</bold>ti kittisaddo. Taranti etena saṃsāroghanti evaṃ sammatattā titthaṃ vuccati laddhīti <pageBreak edition="V" number="1.0150" /> āha <bold>‘‘titthakarāti laddhikarā’’</bold>ti. <bold>Sādhusammatā</bold>ti ‘‘sādhū’’ti sammatā, na sādhūhi sammatāti āha <bold>‘‘santo…pe… puthujjanassā’’</bold>ti.</paragraph>
    <paragraph line="8"><bold>Kappakolāhala</bold>nti kappato kolāhalaṃ, ‘‘kappuṭṭhānaṃ bhavissatī’’ti devaputtehi ugghositamahāsaddo. <bold>Ime</bold>ti pūraṇādayo. <bold>Buddhakolāhala</bold>nti devatāhi ghositaṃ buddhakolāhalaṃ. <bold>Payirupāsitvā</bold>ti purisasutiparamparāya sutvā. <bold>Cintāmaṇivijjā</bold> nāma paracittajānāpanavijjā. Sā <bold>kevaṭṭasutte</bold> ‘‘maṇikā’’ti āgatā, <bold>ādi</bold>-saddena gandhārisambhavavijjādiṃ saṅgaṇhāti. Tattha gandhāriyā vikubbanaṃ dasseti. <bold>Attabhāve</bold>ti sarīre. <bold>Rājusmā</bold>ti rājatejo.</paragraph>
    <paragraph line="9"><bold>Sukkadhammo</bold>ti anavajjadhammo nikkilesatā. <bold>Idaṃ gahetvā</bold>ti idaṃ parammukhā ‘‘mayaṃ buddhā’’ti vatvā attano sammukhā ‘‘na mayaṃ buddhā’’ti tehi vuttavacanaṃ gahetvā. <bold>Evamāhā</bold>ti ‘‘yepi te, bho gotama…pe… navo ca pabbajjāyā’’ti evaṃ avoca. <bold>Attano paṭiññaṃ gahetvā</bold>ti ‘‘na mayaṃ buddhā’’ti tesaṃ attano purato pavattitaṃ paṭiññaṃ gahetvā. Īdise ṭhāne kiṃ-saddo paṭisedhavācako hotīti vuttaṃ <bold>‘‘kinti paṭikkhepavacana’’</bold>nti, kasmā paṭijānātīti attho?</paragraph>
    <paragraph line="10"><bold>Na uññātabbā</bold>ti na garahitabbā. Garahattho hi ayaṃ u-saddo. ‘‘Daharo’’ti adhikatattā vakkhamānattā ca <bold>‘‘khattiyoti rājakumāro’’</bold>ti vuttaṃ. Urasā gacchatīti <bold>urago,</bold> yo koci sappo, idha pana adhippetaṃ dassetuṃ <bold>‘‘āsīviso’’</bold>ti āha. <bold>Sīlavantaṃ pabbajitaṃ dasseti</bold> sāmaññato ‘‘bhikkhū’’ti vadanto. Idha pana yasmā ‘‘bhavampi no gotamo’’tiādinā bhagavantaṃ uddissa kathaṃ samuṭṭhāpesi, tasmā bhagavā attānaṃ abbhantaraṃ akāsi. Yadipi viseso sāmaññajotanāya vibhāvito hoti, saṃsayuppattidīpakaṃ noti vuttaggahaṇaṃ pana taṃ paricchijjatīti. Tenāha <bold>‘‘desanākusalatāyā’’</bold>tiādi. Idāni avaññāparibhave payogato vibhāvetuṃ <bold>‘‘ettha cā’’</bold>tiādi vuttaṃ. Tattha acittīkatākāravasena avaññāya pākaṭabhāvo, vambhanavasena paribhavassāti adhippāyena <pageBreak edition="M" number="1.0172" /> kāyapayogavasena avaññā dassitā, vacīpayogavasena paribhavo, ubhayaṃ pana ubhayatthāpi pabhedato gahitaṃ, avaññaparibhavānaṃ dvinnampi ubhayattha pariggaho. <bold>Taṃ sabbampī</bold>ti taṃ avaññādi sabbampi. Catūsupi taṃ <bold>na kātabbameva</bold> sampati āyatiñca anatthāvahattā.</paragraph>
    <paragraph line="11"><bold>Tadatthadīpanā</bold>ti tassa ādito vuttassa atthassa dīpanā. <bold>Visesatthadīpanā</bold>ti tato visiṭṭhatthadīpanā <pageBreak edition="V" number="1.0151" />. Khettānaṃ adhipatīti <bold>khattiyo</bold>ti niruttinayena saddasiddhi veditabbā. Khettato vivādā satte tāyatīti <bold>khattiyo</bold>ti lokiyā kathayanti. ‘‘Mahāsammato, khattiyo, rājā’’ti evamāgatesu imesu <bold>dutiyaṃ. Akkhara</bold>nti samaññā. Sā hi udayabbayābhāvato ‘‘na kadāci kharatīti akkhara’’nti vuttā. Tenāha <bold>‘‘nāmagottaṃ na jīratī’’</bold>ti. <bold>Jātisampanna</bold>nti sampannajātiṃ ativisuddhajātiṃ. <bold>Tīṇi kulānī</bold>ti brāhmaṇavessasuddakulāni. <bold>Atikkamitvā</bold>ti attano jātisampattiyā abhibhavitvā.</paragraph>
    <paragraph line="12">Kevalaṃ nāmapadaṃ vuttaṃ ākhyātapadaṃ apekkhatevāti āha <bold>‘‘ṭhānaṃ hīti kāraṇaṃ vijjatī’’</bold>ti. <bold>Uddhaṭadaṇḍenā</bold>ti samantato ubbhatena daṇḍena sāsanena, <bold>balavaṃ upakkamaṃ</bold> garukaṃ rājānampi. <bold>Taṃ khattiyaṃ parivajjeyyā</bold>ti khattiyaṃ avaññāparibhavakaraṇato vajjeyya. Tenāha <bold>‘‘na ghaṭṭeyyā’’</bold>ti.</paragraph>
    <paragraph line="13">Uragassa ca nānāvidhavaṇṇaggahaṇe kāraṇaṃ vadati <bold>‘‘yena yena hī’’</bold>tiādinā. <bold>Bahubhakkha</bold>nti mahābhakkhaṃ sabbabhakkhakhādakaṃ. <bold>Pāvakaṃ</bold> sodhanatthena asuddhassapi dahanena. <bold>So</bold>ti maggo. Kaṇho vattanī imassāti <bold>kaṇhavattanī. Mahanto</bold> aggikkhandho hutvā. <bold>Yāvabrahmalokappamāṇo</bold>ti kappavuṭṭhānakāle araññe agginā gahite kālantare eva kaṭṭhatiṇarukkhādisambhavoti dassetuṃ ‘‘jāyanti tattha pārohā’’ti pāḷiyaṃ vuttanti dassento <bold>‘‘tatthā’’</bold>tiādimāha.</paragraph>
    <paragraph line="14"><bold>Ḍahituṃ na sakkoti</bold> paccakkosanādinā. <bold>Vinassanti</bold> samaṇatejasā vināsitattā. ‘‘Na tassā’’ti ettha na-kāraṃ ‘‘vindare’’ti ettha ānetvā sambandhitabbanti <pageBreak edition="M" number="1.0173" /> āha <bold>‘‘na vindantī’’</bold>ti. <bold>Vatthumattāvasiṭṭho</bold>ti ṭhānameva nesaṃ avasissati, sayaṃ pana sabbaso saha dhanena vinassantīti attho.</paragraph>
    <paragraph line="15">‘‘Sammadeva samācare’’ti ettha yathā rājādīsu sammā samācareyya, taṃ vibhāgena dassento <bold>‘‘khattiyaṃ tāvā’’</bold>tiādimāha. Taṃ suviññeyyameva. <bold>Tisso kulasampattiyo</bold>ti khattiya-brāhmaṇagahapati-mahāsālakulāni vadati. Pañca rūpibrahmaloke, cattāro arūpībrahmaloketi evaṃ <bold>nava brahmaloke</bold> kammabhavavibhāgena, sesānaṃ gaṇanānaṃ upapattibhavavibhāgena.</paragraph>
    <paragraph line="16"><bold>Abhikkanta</bold>nti ativiya kamanīyaṃ. Sā panassā kantatā ativiya iṭṭhatāya manavaḍḍhanatāya <pageBreak edition="V" number="1.0152" /> sobhanatāyāti āha <bold>‘‘atiiṭṭhaṃ atimanāpaṃ atisundaranti attho’’</bold>ti. ‘‘Abhikkanta’’nti vacanaṃ apekkhitvā napuṃsakaniddeso, vacanaṃ pana bhagavato dhammadesanāti tathā vuttaṃ. Atthamattadassanaṃ vā etaṃ, tasmā atthavasena liṅgavibhattivipariṇāmo veditabbo. Dutiyapadepi eseva nayo.</paragraph>
    <paragraph line="17"><bold>Adhomukhaṭhapita</bold>nti kenaci adhomukhaṃ ṭhapitaṃ. <bold>Heṭṭhāmukhajāta</bold>nti sabhāveneva heṭṭhāmukhaṃ jātaṃ. <bold>Ugghāṭeyyā</bold>ti vivaṭaṃ kareyya. <bold>Hatthe gahetvā</bold>ti ‘‘puratthābhimukho uttarābhimukho vā gacchā’’tiādīni avatvā hatthe gahetvā nissandehaṃ katvā ‘‘esa maggo’’ti evaṃ vatvā ‘‘gacchā’’ti vadeyya. <bold>Kāḷapakkhacātuddasī</bold>ti kāḷapakkhe cātuddasī. <bold>Nikkujjitaṃ ukkujjeyyā</bold>ti ādheyyassa anādhārabhūtaṃ bhājanaṃ tassa ādhārabhāvāpādanavasena ukkujjeyya. Aññāṇassa abhimukhattā heṭṭhāmukhajātatāya <bold>saddhammavimukhaṃ,</bold> tato eva adhomukhabhāvena <bold>asaddhamme patita</bold>nti evaṃ padadvayaṃ yathārahaṃ yojetabbaṃ, na yathāsaṅkhayaṃ. Kāmaṃ kāmacchandādayopi paṭicchādakā, micchādiṭṭhi pana savisesaṃ paṭicchādikāti āha <bold>‘‘micchādiṭṭhigahanapaṭicchanna’’</bold>nti. Tenāha bhagavā – ‘‘micchādiṭṭhiparamāhaṃ, bhikkhave, vajjaṃ vadāmī’’ti (a. ni. 1.310). Sabbāpāyagāmimaggo <bold>kummaggo</bold> ‘‘kucchito maggo’’ti katvā. Sammādiṭṭhiādīnaṃ ujupaṭipakkhatāya micchādiṭṭhiādayo aṭṭha micchattadhammā <bold>micchāmaggo</bold>. Teneva hi tadubhayapaṭipakkhataṃ sandhāya <bold>‘‘saggamokkhamaggaṃ āvikarontenā’’</bold>ti vuttaṃ. Sappiādisannissayo padīpo na tathā ujjalo, yathā telasannissayoti <pageBreak edition="M" number="1.0174" /><bold>telapajjota</bold>ggahaṇaṃ. <bold>Etehi pariyāyehī</bold>ti etehi nikkujjitukkujjanapaṭicchannavivaraṇādiupamopamitabbappakārehi.</paragraph>
    <paragraph line="18"><bold>Pasannākāra</bold>nti pasannehi kātabbaṃ sakkāraṃ. <bold>Saraṇa</bold>nti paṭisaraṇaṃ parāyaṇaṃ. <bold>Ajjatā</bold>ti <bold>ajjā</bold>ti padassa vaḍḍhanamattaṃ hettha <bold>tā</bold>-saddo yathā ‘‘devatā’’ti. <bold>Pāṇehi upeta</bold>nti pāṇehi saha saraṇaṃ upetaṃ. ‘‘Yāva me pāṇā dharanti, tāva saraṇaṃ gatameva maṃ dhāretū’’ti āpāṇakoṭikaṃ attano saraṇagamanaṃ pavedeti. Tenāha <bold>‘‘yāva me’’</bold>tiādi. Yaṃ panettha atthato avibhattaṃ, taṃ suviññeyyameva.</paragraph>
    <centered line="19">Daharasuttavaṇṇanā niṭṭhitā.</centered>
    <subhead line="20">2. Purisasuttavaṇṇanā</subhead>
    <paragraph line="21" number="113"><bold>Purimasutte</bold>ti purimasuttadesanāyaṃ. Tattha hi upasaṅkamantavelāya satthu guṇe ajānanto <pageBreak edition="V" number="1.0153" /> kevalaṃ sammodanaṃ karoti. Desanaṃ sutvā pana satthu guṇe ñatvā saraṇaṅgatattā <bold>idha</bold> imasmiṃ samāgame <bold>abhivādesi</bold> pañcapatiṭṭhitena vandi. Attānaṃ adhi <bold>ajjhattaṃ,</bold> avijahena attānaṃ adhikicca uddissa pavattadhammā ajjhattaṃ ekajjhaṃ gahaṇavasena, bhummatthe cetaṃ paccattavacanaṃ. Kāmañcāyaṃ ajjhattasaddo gocarajjhattavisayajjhattaajjhattajjhattesu pavattati. Te panettha na yujjantīti vuttaṃ <bold>‘‘niyakajjhatta’’</bold>nti, niyakasaṅkhātaajjhattadhammesūti attho. Tenāha <bold>‘‘attano santāne’’</bold>ti. <bold>Lubbhanalakkhaṇo</bold>ti gijjhanalakkhaṇo, ārammaṇe daḷhaggahaṇasabhāvoti attho. <bold>Dussanalakkhaṇo</bold>ti kujjhanalakkhaṇo, byāpajjanasabhāvoti attho. <bold>Muyhanalakkhaṇo</bold>ti aññāṇalakkhaṇo, ārammaṇe sabhāvasammohabhāvoti attho. <bold>Viheṭhentī</bold>ti atthanāsanaanatthuppādanehi vibādhenti. Tato eva yathā saggamaggesu na dissati, evaṃ karontīti āha <bold>‘‘nāsenti vināsentī’’</bold>ti. <bold>Attani sambhūtā</bold>ti santāne nibbattā.</paragraph>
    <centered line="22">Purisasuttavaṇṇanā niṭṭhitā.</centered>
    <subhead line="23">3. Jarāmaraṇasuttavaṇṇanā</subhead>
    <paragraph line="24" number="114"><bold>Aññatra</bold><pageBreak edition="M" number="1.0175" /><bold>jarāmaraṇā</bold>ti jarāmaraṇena vinā. Jarāmaraṇavirahito jāto nāma atthi nu khoti pucchati. Pāḷiyaṃ <bold>jātassā</bold>ti paccatte sāmivacanaṃ. <bold>Mahāsālā</bold>ti iminā <bold>ra</bold>-kārassa <bold>la</bold>-kāraṃ katvā ‘‘mahāsālā’’ti vuttanti dasseti yathā ‘‘puratthiyoti pulatthiyo’’ti. <bold>Mahāsārappattā</bold>ti mahantaṃ vibhavasāraṃ pattā. <bold>Koṭisataṃ</bold> dhanaṃ, ayameva vā pāṭho. ‘‘Kumbhaṃ nāma dasa ambaṇānī’’ti vadanti. <bold>Issarā</bold>ti vibhavissariyena issarā. <bold>Suvaṇṇarajatabhājanādīna</bold>nti <bold>ādi</bold>-saddena vatthaseyyāvasathādiṃ saṅgaṇhāti. Asādhāraṇadhanānaṃ nidhānagatattā <bold>‘‘anidhānagatassā’’</bold>ti vuttaṃ. <bold>Tuṭṭhikaraṇassā</bold>ti pāsādasivikādisukhasādhanassa.</paragraph>
    <paragraph line="25"><bold>Ārakā kilesehī</bold>ti niruttinayena saddasiddhimāha. <bold>Ārakā</bold>ti ca sabbaso samucchinnattā tehi dūreti attho. Rāgādīnaṃ hatattā, pāpakaraṇe rahābhāvato, anuttaradakkhiṇeyyatādipaccayā ca <bold>arahaṃ</bold>. Kāmañcāyaṃ saṃyuttavaṇṇanā, abhidhammanayo eva pana nippariyāyoti āha <bold>‘‘cattāro āsavā’’</bold>ti <bold>brahmacariyavāsa</bold>nti maggabrahmacariyavāsaṃ. <bold>Vuṭṭhā</bold>ti vuṭṭhavanto. <bold>Catūhi maggehi karaṇīya</bold>nti paccekaṃ catūhi maggehi kattabbaṃ pariññāpahānasacchikiriyabhāvanābhisamayaṃ. Evaṃ gataṃ soḷasavidhaṃ hoti. Osīdāpanaṭṭhena bhārā viyāti <bold>bhārā</bold>. Tenāha <bold>‘‘bhārā have pañcakkhandhā’’</bold>tiādi (saṃ. ni. 3.22). Attapaṭibaddhatāya attano avijahanato paramatthadesanāya ca paramattho arahattaṃ. Kāmañcāyamattho sabbasamiddhisasantatipariyāpanno anavajjadhammo <pageBreak edition="V" number="1.0154" /> sambhavati akuppasabhāvā, aparihānadhammesu pana aggabhūte arahatte sātisayo, na itaresūti <bold>‘‘arahattasaṅkhāto’’</bold>tiādi vuttaṃ. Orambhāgiyuddhambhāgiyavibhāgaṃ <bold>dasavidhampi</bold> bhavesu saṃyojanaṃ kilesakammavipākavaṭṭapaccayo hutvā nissarituṃ appadānavasena bandhatīti <bold>bhavasaṃyojanaṃ</bold>. Satipi hi aññesaṃ tappakkhiyabhāvena vinā saṃyojanāni tesaṃ tappaccayabhāvo atthi, bhavaniyāmo orambhāgiyuddhambhāgiyasaṅgahitoti taṃtaṃbhavanibbattakakammaniyāmo ca hoti, na ca upacchinnasaṃyojanassa katānipi kammāni bhavaṃ nibbattentīti tesaṃyeva saṃyojanaṭṭho daṭṭhabbo. <bold>Sammā</bold><pageBreak edition="M" number="1.0176" /><bold>kāraṇehi jānitvā</bold>ti ñāyena dukkhādīsu so yathā jānitabbo; tathā jānitvā, pubbakālakiriyāvimuttā hi aparakālakiriyā ca yathā sambhavati, taṃ dassetuṃ <bold>‘‘maggapaññāyā’’</bold>tiādi vuttaṃ.</paragraph>
    <paragraph line="26"><bold>Bhijjanasabhāvo</bold> khaṇāyattattā. <bold>Nikkhipitabbasabhāvo</bold> maraṇadhammattā. Ayaṃ kāyo usmāyuviññāṇāpagamo chaḍḍanīyadhammo, yasmiṃ yaṃ patiṭṭhitaṃ, taṃ tassa santānagatavippayuttanti katvā vattabbataṃ arahatīti āha <bold>‘‘khīṇāsavassa hi ajīraṇadhammopi atthī’’</bold>tiādi. Tenāha bhagavā ‘‘imasmiṃyeva byāmamatte kaḷevare sasaññimhi samanake lokañca paññapemi lokasamudayañca lokanirodhañcā’’tiādi (saṃ. ni. 1.107; a. ni. 4.45). <bold>Assa</bold> khīṇāsavassa, ‘‘jīraṇadhamma’’nti yathāvuttaṃ ajīraṇadhammaṃ ṭhapetvā jīraṇadhammaṃ dassento <bold>‘‘tesaṃpāyaṃ kāyo bhedanadhammo’’</bold>ti evamāha. Jaraṃ pattasseva hissa bhedananikkhipitabbatāniyate atthe suttadesanā pavattā. Atthassa uppatti aṭṭhuppatti, sā etassa atthīti <bold>aṭṭhuppattiko. Kira</bold>-saddo anussavattho, tena anussavāgatoyamattho, na aṭṭhakathāgatoti dīpeti. Tenāha <bold>‘‘vadantī’’</bold>ti. Yenāyaṃ attho hetunā aṭṭhuppattiko, taṃ dassetuṃ <bold>‘‘sivikasālāyaṃ nisīditvā kathita’’</bold>nti vuttaṃ. ‘‘Viharati jetavane’’ti nidānavacanena yathā na virujjhati, tathā veditabbaṃ. Nanu imassa suttassa pucchāvasiko nikkhepoti? Saccametaṃ, suttekadesaṃ pana sandhāya aṭṭhuppattikatāvacanaṃ. Keci pana ‘‘yānaṃ āruhitvā rājā āgato, rañño ārohanīyarathaṃ dassetvā vutta’’ntipi vadanti.</paragraph>
    <paragraph line="27"><bold>Sarīre</bold> pheṇapiṇḍasame <bold>kiṃ vattabbaṃ? Sabbhi saddhi</bold>nti sādhūhi saha pavedayanti. Na hi kadāci sādhūnaṃ sādhūhi saha kattabbā honti, tasmā sīdanasabhāvānaṃ kilesānaṃ bhijjanappattattā nibbānaṃ sabbhīti vuccati. <bold>Purimapadassā</bold>ti ‘‘satañca dhammo na jaraṃ upetī’’ti padassa. <bold>Kāraṇaṃ dassento</bold> byatirekavasena. <bold>Sataṃ dhammo</bold> nibbānaṃ kilesehi saṃsīdanabhijjanasabhāvo na hoti, tasmā taṃ āgamma <bold>jaraṃ na upeti</bold>. Kilesā pana tannimittakā, <pageBreak edition="V" number="1.0155" /> evamayaṃ vuttakāraṇato jaraṃ na upetīti. Tenāha <bold>‘‘ida’’</bold>ntiādi. <bold>Sundarādhivacanaṃ vā etaṃ ‘‘sabbhī’’</bold>ti padaṃ apāpatādīpanato, sabbhidhammabhūtanti <pageBreak edition="M" number="1.0177" /> attho. Tenāha ‘‘virāgo tesaṃ aggamakkhāyati (itivu. 90; a. ni. 4.34), na tena dhammena samatthi kiñcī’’ti (khu. pā. 6.4; su. ni. 227) ca.</paragraph>
    <centered line="28">Jarāmaraṇasuttavaṇṇanā niṭṭhitā.</centered>
    <subhead line="29">4. Piyasuttavaṇṇanā</subhead>
    <paragraph line="30" number="115"><bold>Rahasi gatassā</bold>ti janasambādhato apakkantassa. <bold>Nilīnassa</bold> teneva janavivekena ekamantaṃ nisajjāya ekībhāvena paṭisallīnassa viya. Tenāha <bold>‘‘ekībhūtassā’’</bold>ti. <bold>Sabbaññubhāsitaṃ karonto āha</bold> tassa vacanaṃ ‘‘evameta’’nti sampaṭicchitvā tassa vacanaṃ tathāpaccanubhāsanto. Antakenādhipannattā eva khettavatthuhiraññasuvaṇṇādi <bold>mānusaṃ bhavaṃ jahato. Anuga</bold>nti anugataṃ, tameva anugāmīti attho. <bold>Nicaya</bold>nti uparūpari vaḍḍhiyā nicitabhūtaṃ. <bold>Samparāyika</bold>nti samparāya hitaṃ.</paragraph>
    <centered line="31">Piyasuttavaṇṇanā niṭṭhitā.</centered>
    <subhead line="32">5. Attarakkhitasuttavaṇṇanā</subhead>
    <paragraph line="33" number="116"><bold>Pīdahana</bold>nti saṃyamanaṃ. <bold>Kammapathabhedaṃ appattassā</bold>ti supinakālo viya pavattimattatāya kammapathavisesaṃ agatassa. <bold>Kammassā</bold>ti akusalakammassa. <bold>Saṃvara</bold>nti saṃvarabhāvaṃ dasseti, itarassa pana saṃvarabhāvo purimehi tīhi padehi dassitovāti. <bold>Ottappampi gahitameva</bold> tadavinābhāvato. Na hi pāpajigucchanaṃ pāpautrāsarahitaṃ, utrāso vā pāpajigucchanarahito atthīti.</paragraph>
    <centered line="34">Attarakkhitasuttavaṇṇanā niṭṭhitā.</centered>
    <subhead line="35">6. Appakasuttavaṇṇanā</subhead>
    <paragraph line="36" number="117"> Uḷārasaddo <pageBreak edition="M" number="1.0178" /> seṭṭhe bahuke ca dissatīti āha <bold>‘‘paṇīte ca bahuke cā’’</bold>ti. <bold>Mānamajjanenā</bold>ti mānavasena madappattiyā. <bold>Atikkama</bold>nti sādhumariyādavītikkamalakkhaṇaṃ dosaṃ. <bold>Kūṭo</bold> pāso.</paragraph>
    <centered line="37">Appakasuttavaṇṇanā niṭṭhitā.</centered>
    <subhead line="38">7. Aḍḍakaraṇasuttavaṇṇanā</subhead>
    <paragraph line="39" number="118"> Yasmā <pageBreak edition="V" number="1.0156" /> kāmanimittaṃ satto sampajānamusā bhāsati, tasmā kāmā tassa patiṭṭhā paccayo kāraṇanti āha <bold>‘‘kāmahetū’’</bold>tiādi. <bold>Bhadramukha</bold>sīsena <bold>viṭaṭubhaṃ</bold> bhadropacārena upacaratīti attho, vinicchayo karīyati etthāti <bold>aḍḍakaraṇaṃ,</bold> vinicchayaṭṭhānaṃ. <bold>Khippa</bold>nti kūṭaṃ, macchakhippantipi vaṭṭati. <bold>Oḍḍita</bold>nti oḍḍanavasena phalaṃ pāpitaṃ.</paragraph>
    <centered line="40">Aḍḍakaraṇasuttavaṇṇanā niṭṭhitā.</centered>
    <subhead line="41">8. Mallikāsuttavaṇṇanā</subhead>
    <paragraph line="42" number="119"><bold>‘‘Kasmā pucchatī’’</bold>ti? Pucchākāraṇaṃ codetvā samudayato paṭṭhāya dassetuṃ <bold>‘‘ayaṃ kira mallikā’’</bold>tiādi vuttaṃ. <bold>Mālārāmaṃ gantvāti</bold> attano pitu mālārāmaṃ rakkhaṇatthañceva avasesapupphaggahaṇatthañca gantvā. <bold>Kāsigāme</bold>ti kāsiraṭṭhassa gāme. So kira gāmo mahākosalarājena attano dhītuyā patigharaṃ gacchantiyā pupphamūlatthāya dinno, taṃnimittaṃ. <bold>Bhāgineyyena</bold> ajātasattunā. <bold>Tassā</bold>ti rañño pasenadissa. <bold>Sāti</bold> mallikā. <bold>Nivattitu</bold>nti tassā dhammatāya nivattituṃ tassā vacanaṃ paṭikkhipituṃ. <bold>Nevajjhagā</bold>ti vattamānatthe atītavacananti āha <bold>‘‘nādhigacchatī’’</bold>ti. <bold>Puthu attā</bold>ti tesaṃ sattānaṃ attā.</paragraph>
    <centered line="43">Mallikāsuttavaṇṇanā niṭṭhitā.</centered>
    <subhead line="44">9. Yaññasuttavaṇṇanā</subhead>
    <paragraph line="45" number="120"><bold>Thūṇa</bold>nti <pageBreak edition="M" number="1.0179" /> yaññūpatthambhaṃ. <bold>Upanītāni</bold> yaññaṃ yajituṃ ārambhāya. <bold>Ettāvatā</bold>ti ‘‘idha, bhante…pe… rudamānā parikammāni karontī’’ti ettakena pāṭhena. <bold>Sanniṭṭhāna</bold>nti ‘‘naṃ itthiṃ labhissāmi nu kho, na nu kho labhissāmī’’ti nicchayaṃ avindanto na ñāyanto. <bold>Pheṇuddehaka</bold>nti yathā yattha kuthite pheṇaṃ uddehati na upadhīyati, evaṃ anekavāraṃ pheṇaṃ uṭṭhāpetvā. <bold>Taṃ divasa</bold>nti tasmiṃ raññā niddaṃ alabhitvā dukkhaseyyadivase. <bold>Ālokaṃ oloketvā</bold>ti lohakumbhimukhavaṭṭisīse patte tattha mahantaṃ ālokaṃ oloketvā. Attāno vacanaṃ rañño pavattiñāpanatthaṃ. <bold>Mahāsaddo udapādi</bold> ‘‘evarūpaṃ yaññaṃ rājā kārāpetī’’ti. <bold>Vattukāmo ahosi,</bold> vattuñca pana avisahanto ‘‘sa’’ iti vatvā lohakumbhiyaṃ nimuggo. Imaṃ gāthaṃ vattukāmo ahosīti ayaṃ panettha sambandho. Esa nayo sesapadadvayepi. <bold>Dhammabheriṃ carāpesuṃ</bold> ‘‘koci <pageBreak edition="V" number="1.0157" /> kañci pāṇaṃ mā hanatū’’ti. <bold>So itthisāmiko puriso sotāpattiphale patiṭṭhahi</bold> attano upanissayasampattiyā sattu ca desanāvilāsasampattiyā, rājā pana mahābodhinirujjhanasabhāvattā kiñci visesaṃ nādhigacchi.</paragraph>
    <paragraph line="46"><bold>Saṅgahavatthūnī</bold>ti lokassa saṅgahakāraṇāni. Nipphannasassato navabhāge kassakassa datvā raññaṃ ekabhāgaggahaṇaṃ <bold>dasamabhāgaggahaṇaṃ</bold>. Evaṃ kassakā haṭṭhatuṭṭhā sassāni sampādentīti āha <bold>‘‘sassasampādane medhāvitāti attho’’</bold>ti. Tato orabhāge kira chabhāgaggahaṇaṃ jātaṃ. <bold>Chamāsika</bold>nti channaṃ channaṃ māsānaṃ pahonakaṃ. <bold>Pāsetī</bold>ti pāsagate viya karoti. Vācāya piyassa piyakarassa kammaṃ <bold>vācāpeyyaṃ</bold>. Sabbaso raṭṭhassa iddhādibhāvato <bold>khemaṃ. Nirabbudaṃ</bold> coriyābhāvato. Idañhi raṭṭhaṃ acoriyaṃ <bold>niraggaḷanti vuccati</bold> apārutagharabhāvato.</paragraph>
    <paragraph line="47"><bold>Uddhaṃmūlakaṃ katvā</bold>ti ummūlaṃ katvā. <bold>Dvīhi pariyaññehī</bold>ti mahāyaññassa pubbabhāge pacchā ca pavattetabbehi dvīhi parivārayaññehi. <bold>Sattavīsati…pe… nassā</bold>ti sattavīsādhikānaṃ tiṇṇaṃ pasusatānaṃ dvāvīsatiyā assādīhi ca saṭṭhiadhikadvisataāraññakapasūhi ca saddhiṃ sampiṇḍitānaṃ pana <pageBreak edition="M" number="1.0180" /> navādhikachasatapasūnaṃ māraṇena bheravassa pāpabhīrukānaṃ bhayāvahassa. Tathā hi vadanti –</paragraph>
    <gatha1 line="48">‘‘Chasatāni niyujjanti, pasūnaṃ majjhime hani,</gatha1>
    <gathalast line="49">Assamedhassa yaññassa, adhikāni navāpi cā’’ti.</gathalast>
    <paragraph line="50"><bold>Samma</bold>nti yugacchidde pakkhipitabbadaṇḍakaṃ. <bold>Pāsentī</bold>ti khipanti. <bold>Saṃhārimehī</bold>ti sakaṭehi vahitabbehi yūpehi. Pubbe kira eko rājā sammāpāsaṃ yajanto sarassatinadītīre pathaviyā vivare dinne nimuggoyeva ahosi. Andhabālabrāhmaṇā gatānugatigatā ‘‘ayaṃ tassa saggagamanamaggo’’ti saññāya tattha sammāpāsayaññaṃ paṭṭhapenti. Tena vuttaṃ <bold>‘‘nimuggokāsato pabhutī’’</bold>ti. Ayūpo appakadivaso <bold>yāgo,</bold> sayūpo bahudivasaṃ sādheyyo <bold>satrayāgo</bold>. Mantapadābhisaṅkhatānaṃ sappimadhūnaṃ <bold>vāja</bold>miti samaññā, hiraññasuvaṇṇagomahiṃ sādi<bold>sattarasakadakkhiṇassa</bold>. Sāragabbhakoṭṭhāgārādīsu natthettha aggaḷanti <bold>niraggaḷo</bold>. Tattha kira yaññe attano sāpateyyaṃ anavasesato anigūhitvā niyyātīyati. <bold>Mahārambhā</bold>ti bahupasughātakammā. Aṭṭhakathāyaṃ pana ‘‘vividhā yattha haññare’’ti vakkhamānattā ‘‘mahākiccā’’ti attho vutto, idha ‘‘mahārambhāti papañcavasena ajeḷakā’’tiādi vuttanti ‘‘bahupasughātakammā’’ti attho vutto. <bold>Nirārambhā</bold>ti <pageBreak edition="V" number="1.0158" /> etthāpi vuttanayena attho veditabbo. Anugataṃ kulanti <bold>anukulaṃ,</bold> kulānugatanti attho veditabbo. Tenāha <bold>‘‘yaṃ niccabhattādi…pe… attho’’</bold>ti.</paragraph>
    <centered line="51">Yaññasuttavaṇṇanā niṭṭhitā.</centered>
    <subhead line="52">10. Bandhanasuttavaṇṇanā</subhead>
    <paragraph line="53" number="121"><bold>Ida</bold>nti ‘‘idha, bhante’’tiādikaṃ vacanaṃ. Te bhikkhū ārocesunti sambandho. <bold>Tesū</bold>ti tesu raññā bandhāpitamanussesu. <bold>Sukatakāraṇa</bold>nti sukāraṇakiriyaṃ ārocesuṃ, na kevalaṃ tesaṃ manussānaṃ bandhāpitabhāvaṃ <pageBreak edition="M" number="1.0181" />. Idāni tamatthaṃ vitthārato dassetuṃ <bold>‘‘rañño kirā’’</bold>tiādi vuttaṃ. <bold>Aṭṭhavaṅko</bold>ti aṭṭhaṃso. <bold>Antogharacārino</bold>ti antepuravāsino.</paragraph>
    <paragraph line="54"><bold>Ukkaṭṭhe</bold>ti yuddhe. <bold>Mantīsū</bold>ti guttamantīsu. <bold>Akutūhala</bold>nti saññataṃ. <bold>Piya</bold>nti piyāyitabbaṃ. <bold>Annapānamhi</bold> madhure abhutte uppanne. <bold>Atthe</bold>ti atthe kicce jāte <bold>thiranti na kathenti</bold> kāyabalamattena apanetuṃ sakkuṇeyyattā. <bold>Suṭṭhu rattarattā</bold>ti ativiya rattā eva hutvā rattā. <bold>Sārattenā</bold>ti sārabhāvena sārabhāvasaññāya. <bold>Ohārina</bold>nti heṭṭhā haraṇasīlanti āha <bold>‘‘catūsu apāyesu ākaḍḍhanaka’’</bold>nti. <bold>Sithila</bold>nti sithilākāraṃ, na pana sithilaṃ. Tenāha bhagavā <bold>‘‘duppamuñca’’</bold>nti.</paragraph>
    <centered line="55">Bandhanasuttavaṇṇanā niṭṭhitā.</centered>
    <centered line="56">Paṭhamavaggavaṇṇanā niṭṭhitā.</centered>
    <title line="57">2. Dutiyavaggo</title>
    <subhead line="58">1. Sattajaṭilasuttavaṇṇanā</subhead>
    <paragraph line="59" number="122"><bold>Pubbārāmasaṅkhāte</bold>ti sāvatthinagarassa pubbadisāya katattā pubbārāmeti saṅkhaṃ gate. <bold>Tatrā</bold>ti ‘‘migāramātuyā pāsāde’’ti tasmiṃ saṃkhittavacane. <bold>Ayaṃ</bold> idāni vuccamānā <bold>anupubbikathā</bold> ādito paṭṭhāya anukkamakathā. <bold>Patthanaṃ akāsi</bold> tassa bhagavato aggupaṭṭhāyikaṃ ekaṃ upāsikaṃ disvā taṃ ṭhānantaraṃ ākaṅkhantī. <bold>Meṇḍakaputtassā</bold>ti meṇḍakaseṭṭhiputtassa. <bold>Mātiṭṭhāne</bold><pageBreak edition="V" number="1.0159" /><bold>ṭhapesi</bold> tassā upakāraṃ garubhāvañca disvā. <bold>Tāya kārite pāsāde</bold>ti tāya mahāupāsikāya mahālatāpasādhanaṃ vissajjetvā navahi koṭīhi karīsamatte bhūmibhāge kārite sahassagabbhapaṭimaṇḍite pāsāde.</paragraph>
    <paragraph line="60"><bold>Parūḷhakacchā</bold>ti parūḷhakacchalomā. Kamaṇḍalughaṭikādiṃ <bold>pabbajitaparikkhāraṃ. Naggabhogganissirikāna</bold>nti naggānañceva bhoggānañca nissirikānañca. Te hi anivatthavatthatāya naggā ceva, acelakavatādinā bhoggasarīratāya bhoggā, sobhārahitatāya nissirikā ca. <bold>Attanā diṭṭhasutaṃ</bold><pageBreak edition="M" number="1.0182" /><bold>paṭicchādetvā na katheyyu</bold>nti akāraṇametaṃ tesaṃ raññā payuttacarapurisabhāvato. <bold>Evaṃ kate pana</bold> te ‘‘aññepi pabbajitā atthīti ayaṃ jānātī’’ti maññeyyunti kohaññacitto evaṃ akāsīti sakkā viññātuṃ. Tathā hi tenatthena aparitosamāno <bold>‘‘apicā’’</bold>tiādimāha.</paragraph>
    <paragraph line="61"><bold>Kāsikacandana</bold>nti ujjalacandanaṃ. Taṃ kira vaṇṇavasena samujjalaṃ hoti pabhassaraṃ, tadatthameva naṃ saṇhataraṃ karonti. Tenāha <bold>‘‘kāsikacandananti saṇhacandana’’</bold>nti. <bold>Vaṇṇagandhatthāyā</bold>ti vaṇṇasobhatthañceva sugandhabhāvatthañca. <bold>Vaṇṇagandhatthāyā</bold>ti chavirāgakaraṇatthañceva sugandhatthāya ca. ‘‘Gihinā’’tiādīhi padehi evaṃ pamādavihārinā tayā arahanto duviññeyyāti dasseti.</paragraph>
    <paragraph line="62">Saṃvāso nāma idha kālena upasaṅkamananti dassento <bold>‘‘upasaṅkamantenā’’</bold>ti āha. Kāyavācāhi asaṃyatenapi <bold>saṃyatākāro, asaṃvutindriyenapi saṃvutindriyākāro. Pariggahessāmī</bold>ti vīmaṃsissāmi ‘‘parisuddhaṃ nu kho, no’’ti. <bold>Sappaññenā</bold>ti sīlapariggaṇhanapaññāya sappaññena. <bold>Jānituṃ na sakkoti</bold> sabhāvassa sato sīlassa anupadhāraṇato.</paragraph>
    <paragraph line="63"><bold>Kathanenā</bold>ti aparāparaṃ kathanena. Tathā hi vakkhati <bold>‘‘ekaccassa hī’’</bold>tiādi. <bold>Ariyavohāro</bold>ti diṭṭhādilakkhaṇena voharito ‘‘diṭṭhaṃ adiṭṭha’’ntiādinā pavuttasaddavohāro. Tassa pana kāraṇameva gaṇhanto <bold>‘‘ettha cetanā’’</bold>ti āha. Esa nayo <bold>anariyavohārepi</bold>. Paramatthato hi saccavācādayo musāvādādayo cetanālakkhaṇāti. <bold>Paññattivohāro</bold> tathā tathā voharitabbato <bold>evamāha</bold> ‘‘saṃvohārena kho, mahārāja, soceyyaṃ veditabba’’nti.</paragraph>
    <paragraph line="64"><bold>Ñāṇathāmo</bold>ti ñāṇaguṇabalaṃ, yena ṭhānuppattikapaṭibhānādinā accāyikakiccakaraṇīyāni niṭṭhāpeti. <bold>Saṃkathāyā</bold>ti atthavīmaṃsanavasena pavattāya sammākathāya. <bold>Uppilavati</bold> lahukabhāvato. <bold>Heṭṭhācarakā</bold>ti <pageBreak edition="V" number="1.0160" /> avacarakā. Ye anupavisitvā paresaṃ rahassavīmaṃsanavasena pavattā, tesu ocarakavohāroti vuttaṃ <bold>‘‘carā hī’’</bold>tiādi.</paragraph>
    <paragraph line="65"><bold>Vaṇṇasaṇṭhānenā</bold>ti vaṇṇena vā saṇṭhānena vā vaṇṇapokkharatāya vā saṇṭhānasampattiyā vā. Sujāno pesalo vissaseti yojanā. <bold>Lahukadassanenā</bold>ti <pageBreak edition="M" number="1.0183" /> parittadassanena vijjukena viya. <bold>Parikkhārabhaṇḍakenā</bold>ti pabbajitaparikkhārabhūtena bhaṇḍakena. <bold>Lohaḍḍhamāso</bold>ti lohamayo upaḍḍhagghanakamāso.</paragraph>
    <centered line="66">Sattajaṭilasuttavaṇṇanā niṭṭhitā.</centered>
    <subhead line="67">2. Pañcarājasuttavaṇṇanā</subhead>
    <paragraph line="68" number="123"><bold>Rūpā</bold>ti rūpasaṅkhātā kāmaguṇā. Te pana nīlādivasena anekabhedabhinnāpi rūpāyatanattā cakkhuviññeyyataṃ nātivattantīti āha <bold>‘‘nīlapītādibhedaṃ rūpārammaṇa’’</bold>nti. To-saddopi dā-saddo viya kālattho hotīti āha <bold>‘‘yatoti yadā’’</bold>ti. Manaṃ āpayati vaḍḍhetīti <bold>manāpaṃ,</bold> manoramaṃ. <bold>Manāpanipphattita</bold>nti tassa puggalassa manasā piyāyitaṃ, tassa aggabhāvena pariyantaṃ paramaṃ koṭiṃ katvā pavattitanti attho. <bold>Puggalamanāpa</bold>nti ārammaṇasabhāvaṃ acintetvā puggalassa vasena manāpabhāveneva iṭṭhatāya iṭṭhanti. <bold>Sammutī</bold>ti samaññā. <bold>Puggalamanāpaṃ nāma</bold> saññāvipallāsavasena viparītampi gaṇhāti itarasabhāvatoti āha <bold>‘‘yaṃ ekassa…pe… iṭṭhaṃ kanta’’</bold>nti. Idāni taṃ jivhāviññeyyavasena yojetvā dassento <bold>‘‘paccantavāsīna’’</bold>ntiādimāha. <bold>Idaṃ puggalamanāpa</bold>nti idaṃ yathāvuttaṃ jivhāviññeyyaṃ viya aññampi evaṃjātikaṃ tena tena puggalena manāpanti gahetabbārammaṇaṃ puggalamanāpaṃ nāma.</paragraph>
    <paragraph line="69"><bold>Loke paṭivibhattaṃ natthi,</bold> vibhajitvā dassanena lokena madhurajātenapi paṭivibhattaṃ katvā gahetuṃ na sakkuṇeyyāti adhippāyo. Tenāha <bold>‘‘vibhajitvā pana dassetabba’’</bold>nti. <bold>Dibbakappampī</bold>ti devalokapariyāpannasadisampi <bold>amanāpaṃ upaṭṭhāti</bold> uḷārapaṇītārammaṇaparicayato. <bold>Majjhimānaṃ pana…pe… vibhajitabbaṃ</bold> tesaṃ manāpassa manāpato, amanāpassa amanāpato upaṭṭhānato. Tatthapi iṭṭhāniṭṭhaparicchedo nippariyāyato evaṃ veditabboti dassento āha <bold>‘‘tañca paneta’’</bold>ntiādi. <bold>Tañca panetaṃ</bold> iṭṭhāniṭṭhabhūtaṃ <bold>ārammaṇaṃ</bold> kāmāvacarajavanesu akusalassa vasena yebhuyyena <pageBreak edition="M" number="1.0184" /> pavattatīti katvā tattha ‘‘rajjati dussatī’’ti akusalasseva pavatti dassitā. Sesakāmāvacarassapi vasena pavatti labbhateva. Tathā hi taṃ appaṭikūlepi paṭikūlākārato, paṭikūlepi <pageBreak edition="V" number="1.0161" /> appaṭikūlākārato pavattatīti. <bold>Vipākacittaṃ iṭṭhāniṭṭhaṃ paricchindati,</bold> na sakkā vipākaṃ vañcetunti. Kusalakammaṃ hi ekantato iṭṭhameva, akusalakammañca aniṭṭhameva, tasmā tattha uppajjamānaṃ vipākacittaṃ yathāsabhāvato pavattatīti.</paragraph>
    <paragraph line="70">Yaṃ pana <bold>sammohavinodaniyaṃ</bold> ‘‘kusalakammajaṃ aniṭṭhaṃ nāma natthī’’ti ettakameva vuttaṃ, taṃ pana nidassanamattaṃ daṭṭhabbaṃ. Tena sobhanaṃ akusalakammajampi ekaccānaṃ sattānaṃ iṭṭhanti anuññātaṃ siyā. Kusalakammajaṃ pana sabbesaṃ iṭṭhamevāti vadanti. Tiracchānagatānaṃ kesañci manussarūpaṃ amanāpaṃ, yato te disvāva palāyanti. Manussā ca devatānaṃ rūpaṃ disvā bhāyanti, tesampi vipākaviññāṇaṃ taṃ rūpaṃ ārabbha kusalavipākameva uppajjati, tādisassa pana puññassa abhāvā na tesaṃ tattha abhirati hotīti daṭṭhabbaṃ. Kusalakammajassa pana aniṭṭhassa abhāvo viya akusalakammajassa sobhanassa iṭṭhassa abhāvo vattabbo. Hatthiādīnampi hi akusalakammajaṃ manussānaṃ akusalavipākasseva ārammaṇaṃ, kusalakammajaṃ pana pavatte samuṭṭhitaṃ kusalavipākassa, iṭṭhārammaṇena vomissakattā appakaṃ akusalakammajaṃ bahulaṃ akusalavipākuppattiyā kāraṇaṃ na bhavissatīti sakkā vattuṃ. Idāni tameva vipākavasena iṭṭhāniṭṭhārammaṇavavatthānaṃ vibhāvetuṃ <bold>‘‘kiñcāpi hī’’</bold>tiādi vuttaṃ. Tayidaṃ sammutimanāpasaṃvibhāgatthaṃ vuttaṃ, idha pana na tathā vibhattanti āha <bold>‘‘bhagavā panā’’</bold>tiādi.</paragraph>
    <paragraph line="71">So upāsako candanaṅgalagāme jātattā <bold>‘‘candanaṅgaliko’’</bold>ti paññāyati, ‘‘candanavilāso’’ti keci. Tassa upāsakassa paṭibhānaṃ udapādīti yojanā. Te rājāno hatappabhe hatasobhe disvāti sambandho. <bold>Udakābhisitte</bold>ti udakena abhisiñcite. <bold>Aṅgāre viyā</bold>ti aṅgārakkhaṇe viya.</paragraph>
    <paragraph line="72"><bold>Kālassevā</bold>ti pageva. <bold>Avigatagandhaṃ</bold> taṅkhaṇavikasitatāya. <bold>Īdisaṃ vacana</bold>nti ‘‘acchādesī’’ti evarūpaṃ vacananti.</paragraph>
    <centered line="73">Pañcarājasuttavaṇṇanā niṭṭhitā.</centered>
    <subhead line="74">3. Doṇapākasuttavaṇṇanā</subhead>
    <paragraph line="75" number="124"> ‘‘Doṇapākakura’’nti <pageBreak edition="M" number="1.0185" /> ettha vibhattilopaṃ katvā niddesoti āha <bold>‘‘doṇapākaṃ kura’’</bold>nti. <bold>Doṇassā</bold>ti catunnaṃ āḷhakānaṃ, soḷasanāḷīnanti attho. <bold>Tadupiya</bold>nti tadanurūpaṃ, tassa <pageBreak edition="V" number="1.0162" /> vuttaparimāṇassa anucchavikanti attho. <bold>Pubbe</bold>ti taṃdivasato purimataradivasesu. <bold>Balavā</bold>ti mahā. <bold>Bhattapariḷāho</bold>ti bhattasammadahetuko. <bold>Assa</bold> rañño <bold>ubhosu passesu</bold> gahitatālavaṇṭā <bold>bījanti yamakatālavaṇṭehi</bold>. <bold>Phāsuvihāra</bold>nti bhojane mattaññutāya laddhabbasukhavihāraṃ. Bhojanamattaññū hi sukhavihāro hoti. Tenāha <bold>‘‘tanukassa bhavanti vedanā, saṇikaṃ jīrati āyu pālaya’’</bold>nti.</paragraph>
    <paragraph line="76"><bold>Tanukassā</bold>ti tanukā assa puggalassa, bhuttapaccayā visabhāgavedanā na hontīti attho. <bold>Saṇika</bold>nti mandaṃ mudukaṃ, aparissayamevāti attho. <bold>Jīratī</bold>ti paribhuttāhāro paccati. <bold>Āyupālaya</bold>nti nirodho avedano jīvitaṃ rakkhanto. Atha vā <bold>saṇikaṃ jīratī</bold>ti so bhojane mattaññū puggalo parimitāhāratāya saṇikaṃ cirena jīrati jaraṃ pāpuṇāti jīvitaṃ pālento.</paragraph>
    <paragraph line="77"><bold>Pariyāpuṇitvā</bold>ti ettha yathā sabbaṃ so pariyāpuṇi, tato parañca yathā paṭipajji, taṃ dassetuṃ <bold>‘‘raññā saddhi’’</bold>ntiādi vuttaṃ. <bold>Tāvatake taṇḍule hāreyyāsi</bold> tadupiyañca byañjananti ānetvā sambandho.</paragraph>
    <paragraph line="78"><bold>Purisabhāgo esā</bold>ti majjhimena purisena bhuñjitabbabhāgo eso, yadidaṃ nāḷikodanamattaṃ. <bold>Sallikhitasarīratā</bold>ti bhamaṃ āropetvā ullikhitassa viya sabbapariḷāhavūpasamassa puthulatāpagatasarīrassa. <bold>Sīlaṃ samparāyikattho</bold>ti vuttaṃ, kuto panettha sīlanti āha <bold>‘‘bhojane’’</bold>tiādi. <bold>Sīlaṅgaṃ nāma hotī</bold>ti catupārisuddhisīlassa avayavo eko bhāgo hoti.</paragraph>
    <centered line="79">Doṇapākasuttavaṇṇanā niṭṭhitā.</centered>
    <subhead line="80">4. Paṭhamasaṅgāmasuttavaṇṇanā</subhead>
    <paragraph line="81" number="125"> Vedena <pageBreak edition="M" number="1.0186" /> ñāṇena īhati iriyatīti <bold>vedehī,</bold> kosalarājabhaginī ajātasattuno mātā, sā kira sampajaññajātikā. Tenāha <bold>‘‘paṇḍitādhivacana’’</bold>nti, cattāri aṅgāni etissanti <bold>caturaṅginī</bold>. <bold>Dvinnaṃ rajjāna</bold>nti kāsikarajjamagadharajjānaṃ antare, so pana gāmo kāsikarajjo.</paragraph>
    <paragraph line="82"><bold>Pāpā</bold>ti lāmakā nihīnācārā. Mejjati siniyhatīti metti, sā etesu atthīti <bold>mittā</bold>. Saha ayanti pavattantīti <bold>sahāyā</bold>. <bold>Sampavaṅka</bold>nti suṭṭhu onataṃ. <bold>Jayakāraṇaṃ disvā āha,</bold> tathā <pageBreak edition="V" number="1.0163" /> hi ‘‘ajja imaṃ rattiṃ dukkhaṃ setī’’ti kālaparicchedavasena vuttaṃ. Verighāto nāma veripuggale satīti āha <bold>‘‘veripuggalaṃ labhatī’’</bold>ti.</paragraph>
    <centered line="83">Paṭhamasaṅgāmasuttavaṇṇanā niṭṭhitā.</centered>
    <subhead line="84">5. Dutiyasaṅgāmasuttavaṇṇanā</subhead>
    <paragraph line="85" number="126"><bold>Suṇāthā</bold>ti ‘‘vatvā’’ti vacanaseso. <bold>Upakappatī</bold>ti sambhavati. <bold>Sayhaṃ hotī</bold>ti kātuṃ sakkā hoti. ‘‘Yadā caññe’’ti ca-kāro nipātamattanti āha <bold>‘‘yadā aññe’’</bold>ti. <bold>Vilumpantī</bold>ti vināsaṃ acchindanaṃ karonti. <bold>Vilumpīyatī</bold>ti viluttaparasantakassa asakattā puggalo diṭṭhadhammikaṃ kammaphalaṃ paṭisaṃvedento viya sayampi parena vilumpīyati, dhanajāniṃ pāpuṇāti. <bold>‘‘Kāraṇa’’nti hi maññatī</bold>ti pāpakiriyaṃ attano hitāvahaṃ kāraṇaṃ katvā maññati. <bold>Jayanto puggalo</bold> ‘‘idaṃ nāma jināmī’’ti maññamāno sayampi tato parājayaṃ pāpuṇāti. <bold>Ghaṭṭetāra</bold>nti pāpakammavipākaṃ. <bold>Kammavivaṭṭenā</bold>ti kammassa vivaṭṭanena, paccayalābhena laddhāvasarena vivaṭṭetvā vigamitena kammenāti attho.</paragraph>
    <centered line="86">Dutiyasaṅgāmasuttavaṇṇanā niṭṭhitā.</centered>
    <subhead line="87">6. Mallikāsuttavaṇṇanā</subhead>
    <paragraph line="88" number="127"><bold>Ekaccā</bold>ti <pageBreak edition="M" number="1.0187" /> paṇḍitā sapaññā. <bold>Seyyā</bold>ti varā. Gāthāsukhatthaṃ sasurasaddalopaṃ katvā ‘‘sassudevā’’ti vuttanti āha <bold>‘‘sassusasuradevatā’’</bold>ti. <bold>Disājeṭṭhakā</bold>ti catūsupi disāsu jeṭṭhakasīsena hi lokaṃ vadati. <bold>Tādisāyā</bold>ti tathārūpāya medhāvitādiguṇavuttiyā. <bold>Subhariyāyā</bold>ti sukhettabhūtāya sundaritthiyāti attho.</paragraph>
    <centered line="89">Mallikāsuttavaṇṇanā niṭṭhitā.</centered>
    <subhead line="90">7. Appamādasuttavaṇṇanā</subhead>
    <paragraph line="91" number="128"><bold>Samadhiggayhā</bold>ti sammā ativiya gahetvā, ñāyena visesato gaṇhitvā. <bold>Kārāpakaappamādo</bold>ti tiṇṇaṃ puññakiriyavatthūnaṃ pavattakaappamādo. <bold>Samavadhāna</bold>nti samavarodhaṃ antogadhaṃ. <bold>Upakkhepa</bold>nti bahi ahutvā pakkhipitabbataṃ. <bold>Sesapadajātāni viya ava…pe… dhammā</bold> sappadesattā. <bold>Appamāde samodhānaṃ gacchanti</bold> tassa nippadesattā. <bold>Aggaṃ seṭṭhaṃ</bold> mahantaṃ <bold>sesadhammānaṃ</bold><pageBreak edition="V" number="1.0164" /><bold>appamādo. Paṭilābhakaṭṭhenā</bold>ti adhigamahetutāya. <bold>Lokiyopi samāno</bold>ti kāmāvacaropi samāno. Mahaggatānuttarānaṃ pubbabhāge pavattaappamādo hi idhādhippeto.</paragraph>
    <paragraph line="92">Pasaṃsanti paṇḍitāti yojanā. Appamādassa pāsaṃsabhāve ekantato kattabbatāya pana <bold>‘‘etānī’’</bold>tiādinā kāraṇaṃ āha. Imissā yojanāya ‘‘puññakiriyāsū’’ti padassa ‘‘appamatto’’ti iminā sambandho. Yasmā paṇḍitā appamādaṃ pasaṃsanti, yasmā ca puññakiriyāsu appamatto ubho atthe adhiggaṇhāti, tasmā āyuādīni patthayantena appamādova kātabboti. Dutiyayojanāya pana paṇḍitā appamādaṃ pasaṃsanti. Kattha? Puññakiriyāsu. Kasmāti ce? Appamattotiādi. Tenāha <bold>‘‘yasmā…pe… attho’’</bold>ti. <bold>Atthapaṭilābhā</bold>ti diṭṭhadhammikādihitapaṭilābhā.</paragraph>
    <centered line="93">Appamādasuttavaṇṇanā niṭṭhitā.</centered>
    <subhead line="94">8. Kalyāṇamittasuttavaṇṇanā</subhead>
    <paragraph line="95" number="129"> Sīlādiguṇasamannāgato <pageBreak edition="M" number="1.0188" /> kalyāṇo bhaddako mitto etassāti kalyāṇamitto, tassa dhammo <bold>kalyāṇamittasseva svākhāto nāma hoti</bold> sutvā kattabbakiccassa sādhanato. Tenāha <bold>‘‘atthaṃ pūretī’’</bold>ti. <bold>Itarassā</bold>ti pāpamittassa. <bold>Tenā</bold>ti atthapūraṇena. <bold>Eta</bold>nti ‘‘so ca kho kalyāṇamittassā’’ti etaṃ vacanaṃ. <bold>Desanādhammo</bold>ti pariyattidhammo. So hi kalyāṇamittato paccakkhato laddhabbo, itare tadupanissayā paccattapurisakārehi, tena laddhabbo kalyāṇamittoti evamattho gahetabbo. Sāvakabodhisattavasena hesā desanā āgatā. Na hi sesabodhisattānaṃ paropadesena payojanaṃ atthi.</paragraph>
    <paragraph line="96"><bold>Upaḍḍhaṃ kalyāṇamittato</bold>ti brahmacariyaṃ carantassa upaḍḍhaguṇo kalyāṇamittato laddhabbo. <bold>Upaḍḍhaṃ paccattapurisakārato</bold>ti itaraṃ upaḍḍhaṃ ñāṇaṃ paṭipajjantassa attano purisakārato. Lokepi pākaṭoyamattho ‘‘ācariyato upaḍḍhaṃ, paccattapurisakārato upaḍḍhaṃ laddhabbā tevijjatā’’ti, tasmā thero tathā cintesi. <bold>Nippadesa</bold>nti anavasesato. <bold>Tato</bold>ti kalyāṇamittato. <bold>Upaḍḍhaṃ āgacchatī</bold>ti upaḍḍhaguṇo paṭipajjantaṃ upagacchati. <bold>Bahūhi</bold> purisehi. <bold>Vinibbhogo</bold> vivecanaṃ <bold>natthi</bold> ekajjhaṃ atthassa vivecetuṃ asakkuṇeyyattā. <bold>Esā</bold>ti paratoghosapaccattapurisakārato ca sijjhamāno attho. <bold>Ettaka</bold>nti ettako bhāgo. Yadi na sakkā laddhuṃ, atha kasmā upaḍḍhanti vuttanti āha <bold>‘‘kalyāṇamittatāyā’’</bold>tiādi. Sammādiṭṭhiādīsu <bold>na sakkā laddhuṃ</bold>. Asakkuṇeyye <pageBreak edition="V" number="1.0165" /> sakalampi na sambhavati paratoghosamattena tesaṃ asijjhanato, padhānahetubhāvadīpanatthaṃ pana <bold>‘‘sakalamevā’’</bold>ti vuttaṃ. <bold>Pubbabhāgapaṭilābhaṅga</bold>nti pubbabhāge paṭiladdhabbakāraṇaṃ kalyāṇamittassa upadesena vinā tena uttari visesato aladdhabbato. <bold>Atthato</bold>ti paramatthato. <bold>‘‘Kalyāṇamittaṃ…pe… cattāro khandhā’’</bold>ti vatvā sutvāti attho. Te pana sīlādayo saṅkhārakkhandhapariyāpannāti āha <bold>‘‘saṅkhārakkhandhotipi vadantiyevā’’</bold>ti.</paragraph>
    <paragraph line="97"><bold>Māheva</bold>nti mā aha evanti chedo, <bold>ahā</bold>ti nipātamattaṃ, māti paṭisedhe nipāto. Tenāha <bold>‘‘mā evaṃ abhaṇī’’</bold>ti. ‘‘Māhevaṃ ānandā’’ti <pageBreak edition="M" number="1.0189" /> vadato bhagavato imasmiṃ ṭhāne tādisassa nāma te, ānanda, kalyāṇamittaguṇe sevato vattuṃ yuttaṃ ayāthāvatoti dhammabhaṇḍāgārikassa yathābhūtaguṇakittanamukhena paṭikkhepo yuttoti dassento <bold>‘‘bahussuto’’</bold>tiādimāha. <bold>Ida</bold>nti idaṃ vacanaṃ bhagavā āhāti sambandho. <bold>Sakalameva hī</bold>ti ettha <bold>hi</bold>-saddo hetuattho. Tena ‘‘māheva’’nti tassa paṭikkhepassa kāraṇaṃ jotitaṃ, na sarūpato vuttaṃ. ‘‘Kalyāṇamittasseta’’ntiādinā pana taṃ sarūpato dassitanti āha <bold>‘‘idāni…pe… ādimāhā’’</bold>ti. <bold>Pāṭikaṅkhitabba</bold>nti icchanaṭṭhena pāṭikaṅkhitabbaṃ, na paṭikaṅkhānimittenāti āha <bold>‘‘avassaṃbhāvīti attho’’</bold>ti.</paragraph>
    <paragraph line="98"><bold>Idhā</bold>ti antogadhāvadhāraṇapadaṃ, idhevāti attho. Imasmiṃyeva hi sāsane ariyamaggabhāvanā, na aññattha. <bold>Ādipadānaṃyevā</bold>ti tasmiṃ tasmiṃ vākye ādito eva vuttasammādiṭṭhiādipadānaṃyeva. <bold>Sammādassanalakkhaṇā</bold>ti catunnaṃ ariyasaccānaṃ pariññābhisamayādivasena sammadeva dassanasabhāvā. <bold>Sammāabhiropanalakkhaṇo</bold>ti nibbānasaṅkhāte ārammaṇe sampayuttadhamme sammadeva āropanasabhāvo. <bold>Sammāpariggahaṇalakkhaṇā</bold>ti musāvādādīnaṃ visaṃvādanādikiccatāya lūkhānaṃ apariggāhakānaṃ paṭipakkhabhāvato pariggāhakasabhāvā sammāvācā siniddhabhāvena sampayuttadhamme sammāvācāpaccayaṃ subhāsitasotārañca puggalaṃ pariggaṇhātīti <bold>sammāpariggahaṇalakkhaṇā</bold>. Yathā kāyikakiriyā kiñci kattabbaṃ samuṭṭhāpeti, sayañca samuṭṭhahanaṃ ghaṭanaṃ hoti, tathā <bold>sammākammanta</bold> saṅkhātā viratipīti <bold>samuṭṭhāpanalakkhaṇā</bold> daṭṭhabbā, sampayuttadhammānaṃ vā ukkhipanaṃ <bold>samuṭṭhāpanaṃ</bold> kāyikakiriyāya bhārukkhipanaṃ viya. Jīvamānassa sattassa, sampayuttadhammānaṃ vā, jīvitappavattiyā ājīvasseva vā suddhi vodānaṃ. Yathā uppannuppannānaṃ vajjānaṃ dhammena pahānānuppādaatthalābhādiparivuḍḍhi hoti, evaṃ sampayuttānaṃ paggahaṇasabhāvoti <bold>sammāpaggahalakkhaṇo sammāvāyāmo</bold>. Kāyavedanācittadhammesu subhasukhaniccaattagāhānañca vidhamanavasena sammāpatiṭṭhānasabhāvāti <bold>sammāupaṭṭhānalakkhaṇā sammāsati</bold>. Sampayuttadhammānaṃ sammā samādahanaṃ <pageBreak edition="V" number="1.0166" /> ekaggatākaraṇaṃ sabhāvo etassāti <bold>sammāsamādhānalakkhaṇo sammāsamādhi. Tīṇi kiccāni honti</bold> paṭipakkhadhammesu <pageBreak edition="M" number="1.0190" />, ārammaṇadhammesu, sampayuttadhammesu ca ekasmiṃyeva khaṇe pavattivisesabhūtāni. Idāni tāni sarūpato dassetuṃ <bold>‘‘seyyathida’’</bold>ntiādi vuttaṃ. <bold>Saddhi</bold>nti iminā ‘‘aññehī’’ti vuttakilesā micchādiṭṭhiyā saha ekaṭṭhā vā anekaṭṭhā vāti dasseti. <bold>Pajahati</bold> pahāya naṃ paṭivijjhati. <bold>Nirodha</bold>nti nibbānaṃ <bold>ārammaṇaṃ karoti</bold> sacchikiriyāpaṭivedhena paṭivijjhati.</paragraph>
    <paragraph line="99">Na kevalaṃ maggadhammā vuttanayeneva, atha kho aparenapi nayena veditabbāti dassento <bold>‘‘apicā’’</bold>tiādimāha. <bold>Nānākhaṇā</bold> punappunaṃ uppajjanato. <bold>Nānārammaṇā</bold> aniccānupassanādibhāvato. <bold>Ekakkhaṇā</bold> sakideva uppajjanato. <bold>Ekārammaṇā</bold> nibbānavisayattā. <bold>Cattāri nāmāni labhati</bold> pariññābhisamayādivasena pavattiyā. <bold>Tīṇi nāmāni labhati</bold> kāmasaṅkappādīnaṃ pahānavasena pavattiyā. Paṭipakkhapahānavasena hissa nāmattayalābho. Esa nayo sesesupi. <bold>Viratiyopi honti cetanāyopi</bold> pubbabhāgepi vikkhambhanavasena pavattanato. <bold>Maggakkhaṇe pana viratiyova</bold> paṭipakkhasamucchindanassa maggakiccattā. Na hi cetanā maggasabhāvā. <bold>Sammappadhānasatipaṭṭhānavasenā</bold>ti catubbidhasammappadhānacatubbidhasatipaṭṭhānavasena <bold>cattāri nāmāni labhati</bold> anuppannākusalānuppādanādīnaṃ kusalānañca vaḍḍhanato. <bold>Pubbabhāgepi maggakkhaṇepī</bold>ti yathā pubbabhāge paṭhamajjhānādivasena nānā. Evaṃ maggakkhaṇepi. Na hi ekopi ca maggasamādhi paṭhamajjhānasamādhiādināmāni labhati sammādiṭṭhiādīnaṃ viya kiccavasena bhedābhāvato. Tenāha <bold>‘‘maggakkhaṇepi sammāsamādhiyevā’’</bold>ti.</paragraph>
    <paragraph line="100">Ñatvā ñātabbāti sambandho. Vuddhi nāma vepullaṃ bhiyyobhāvo punappunaṃ uppādo evāti āha <bold>‘‘punappunaṃ janetī’’</bold>ti. <bold>Abhinibbattetī</bold>ti abhivaḍḍhaṃ pāpento nibbatteti. <bold>Vivittatā</bold>ti vivittabhāvo. So hi vivecanīyato viviccati, yaṃ viviccitvā ṭhitaṃ, tadubhayampi idha vivittabhāvasāmaññena ‘‘vivittatā’’ti vuttaṃ. Tesu purimo vivecanīyato viviccamānatāya viviccanakiriyāya samaṅgī dhammasamūho tāya eva viviccanakiriyāya vasena vivekoti gahito. Itaro sabbaso tato vivittasabhāvatāya. Tattha yasmiṃ dhammapuñje sammādiṭṭhi pavattati, taṃ yathāvuttāya viviccamānatāya vivekasaṅkhātaṃ nissāyeva pavattati, itaraṃ pana taṃninnatātaṃārammaṇatāhīti vuttaṃ <bold>‘‘vivekaṃ nissitaṃ, viveke vā nissita’’</bold>nti.</paragraph>
    <paragraph line="101">Yathā <pageBreak edition="M" number="1.0191" /> vā vivekavasena pavattaṃ jhānaṃ ‘‘vivekaja’’nti vuttaṃ, evaṃ vivekavasena pavattā sammādiṭṭhi <pageBreak edition="V" number="1.0167" /> ‘‘vivekanissitā’’ti daṭṭhabbā. Nissayo ca vipassanāmaggānaṃ vasena maggaphalānaṃ veditabbo. Asatipi tāsaṃ pubbāparabhāve ‘‘paṭiccasamuppādo’’ti ettha paccayānaṃ samuppādanaṃ viya abhinnadhammādhārā nissayabhāvanā sambhavanti. Tassa tadaṅga-samucchedanissaraṇavivekanissitataṃ vatvā paṭippassaddhivivekanissitatāya avacanaṃ ariyamaggabhāvanāya vuccamānattā. Bhāvitamaggassa hi ye sacchikātabbā dhammā. Tesaṃ kiccaṃ paṭippassaddhiviveko. <bold>Ajjhāsayato</bold>ti ‘‘nibbānaṃ sacchikarissāmī’’ti mahantaajjhāsayato. Yadipi hi vipassanākkhaṇe saṅkhārārammaṇaṃ cittaṃ, saṅkhāresu pana ādīnavaṃ suṭṭhu, disvā tappaṭipakkhe nibbāne ninnatāya ajjhāsayato nissaraṇavivekanissito hoti, uṇhābhibhūtassa puggalassa sītaninnacittatā viya. Keci pana ‘‘yathā sabhāvato, yathā ajjhāsayato nissaraṇavivekanissitatā, evaṃ paṭippassaddhivivekanissitatāpi siyā’’ti vadanti. Yadaggena hi nibbānaninnatā siyā, tadaggena phalaninnatāpi siyā ‘‘kudāssu nāmāhaṃ tadāyatanaṃ upasampajja vihareyya’’nti ajjhāsayasampattiyā bhāvato. Yasmā pahānavinayo viya rāganirodhopi idhādhippetavivekena atthato nibbisiṭṭho, tasmā vuttaṃ <bold>esa nayo virāganissitādīsū</bold>ti. Tenāha ‘‘vivekatthā eva hi virāgādayo’’ti.</paragraph>
    <paragraph line="102">Vossaggasaddo pariccāgattho pakkhandanattho cāti vossaggassa duvidhatā vuttā. Vossajjanañhi pahānaṃ, vissaṭṭhabhāvena nirāsaṅkapavatti ca, tasmā vipassanākkhaṇe tadaṅgavasena, maggakkhaṇe samucchedavasena paṭipakkhassa pahānaṃ vossaggo, tathā vipassanākkhaṇe taṃninnabhāvena, maggakkhaṇe ārammaṇakaraṇena vissaṭṭhasabhāvatā vossaggoti veditabbaṃ. Tenevāha <bold>‘‘tattha pariccāgavossaggo’’</bold>tiādi. <bold>Ayaṃ sammādiṭṭhī</bold>ti ayaṃ missakavasena vuttā sammādiṭṭhi. <bold>Yathāvuttena pakārenā</bold>ti tadaṅgappahānasamucchedappahānapakārena taṃninnatadārammaṇakaraṇappakārena ca.</paragraph>
    <paragraph line="103">Pubbe vossaggavacanasseva atthassa vuttattā āha <bold>‘‘sakalena vacanenā’’</bold>ti. <bold>Pariṇamantaṃ</bold> vipassanākkhaṇe, <bold>pariṇataṃ</bold> maggakkhaṇe. Pariṇāmo nāma idha paripākoti āha <bold>‘‘paripaccantaṃ paripakkañcā’’</bold>ti. Paripāko ca āsevanalābhena laddhasāmatthiyassa kilese pariccajituṃ <pageBreak edition="M" number="1.0192" /> nibbānaṃ pakkhandituṃ tikkhavisadabhāvo. Tenāha <bold>‘‘aya’’</bold>ntiādi. <bold>Esa nayo</bold>ti yvāyaṃ nayo ‘‘vivekanissita’’ntiādinā sammādiṭṭhiyaṃ vutto, sesesu sammāsaṅkappādīsupi eseva nayo, evaṃ tattha netabbanti attho. <bold>Paṭiccāti</bold> nissāya. <bold>Jātisabhāvā</bold>ti jāyanasabhāvā. <bold>Sakalo</bold>ti anavaseso, sabboti attho. Na koci maggo sāvaseso hutvā sambhavati. Heṭṭhime magge uppanne <pageBreak edition="V" number="1.0168" /> uparimo uppanno eva nāma anantarāyena uppajjanato. <bold>Vavassaggatthe</bold>ti vacasāyatthe. <bold>Vaṇṇayantī</bold>ti guṇavaṇṇanavasena vitthārenti.</paragraph>
    <centered line="104">Kalyāṇamittasuttavaṇṇanā niṭṭhitā.</centered>
    <subhead line="105">9. Paṭhamaaputtakasuttavaṇṇanā</subhead>
    <paragraph line="106" number="130"> Diva-saddo divā-saddo viya divasapariyāyo, tasmā visesanabhāvena vuccamāno divasaddo atthavisesaṃ dīpetīti āha <bold>‘‘divasassa divā’’</bold>tiādi. Saṃ vuccati dhanaṃ, tassa patīti sampati, dhanasāmiko, tassa hitāvahattā <bold>sāpateyya</bold>nti āha <bold>‘‘sāpateyyanti dhana’’</bold>nti. Tassa gehe katākatabhaṇḍassa atibahubhāvato vimhayappatto rājā <bold>‘‘ko pana vādo’’</bold>ti āha. <bold>Kāḷalohaṃ</bold> nāma ayophalaṃ. Kacchapādirūpehipi sovaṇṇādīni ṭhapenti. <bold>Sakuṇḍakabhatta</bold>nti sakuṇḍehi vā sathusehi vā pakkabhattaṃ. Bilaṅgaṃ vuccati dhaññabilaṅgaṃ, āranālantipi vuccati, taṃ dutiyaṃ assāti <bold>bilaṅgadutiyaṃ</bold>. Tañhi kañjito nibbattattā <bold>kañjikaṃ</bold> nāma. Tīhi pakkhehi vatthakhaṇḍehi katanivāsanaṃ <bold>tipakkhavasanaṃ</bold>. Tenāha <bold>‘‘tīṇi…pe… nivāsana’’</bold>nti.</paragraph>
    <paragraph line="107">Asanto nīco purisoti <bold>asappuriso</bold>ti āha <bold>‘‘lāmakapuriso’’</bold>ti. Kammassa nibbattabhāvena otaraṇatāya phalaṃ aggaṃ nāma, uparibhūmigatattā uddhaṃ aggaṃ assāti <bold>uddhaggikaṃ. Dakkhiṇa</bold>nti dānamāha. Saggo nāma kāmabhavūpapattibhavo, tassa nibbattanato <bold>‘‘saggassa hitā’’</bold>ti vuttaṃ. <bold>Tatrupapattijananato</bold>ti tatra upapattiyā jananato, uppādanatoti attho.</paragraph>
    <paragraph line="108">Setaṃ <pageBreak edition="M" number="1.0193" /> udakaṃ etissāti <bold>setodakā</bold>. So yena bhāvena yattha pākaṭataro hutvā dissati, taṃ dassetuṃ <bold>‘‘vīcīnaṃ bhinnaṭṭhāne’’</bold>ti āha. Sukhotaraṇaṭṭhānatāya kaddamādidosavirahato ca <bold>sundaratitthā. Taṃ apeyyamāna</bold>nti taṃ udakaṃ kenaci aparibhuñjiyamānaṃ. <bold>Attanā kattabbakiccakaro</bold>ti attanā kātabbakammasaṅkhātakiccakaro, paribhogavasena ceva saṅgahetabbasaṅgaṇhanavasena ca niyojakoti attho. <bold>Kusalakiccakaro</bold>ti attanā kātabbapuññakaro.</paragraph>
    <centered line="109">Paṭhamaaputtakasuttavaṇṇanā niṭṭhitā.</centered>
    <subhead line="110">10. Dutiyaaputtakasuttavaṇṇanā</subhead>
    <paragraph line="111" number="131"><bold>Piṇḍapātenā</bold>ti <pageBreak edition="V" number="1.0169" /> sahayoge karaṇavacanaṃ. Paṭipādanaṃ tena saha yojananti āha <bold>‘‘piṇḍapātena saddhiṃ saṃyojesi, piṇḍapātaṃ adāsīti attho’’</bold>ti. ‘‘Paṇītabhojanaṃ bhuñjitvā’’ti vuttaṃ, pāḷiyaṃ pana ‘‘kaṇājakaṃ bhuñjati bilaṅgadutiya’’nti. Taṃ taṃ pavattitaṃ yebhuyyavasena vuttanti daṭṭhabbaṃ. Idāni ‘‘imassa seṭṭhissa kassaci samaṇassa vā brāhmaṇassa vā dethā’’ti vacanaṃ na sutapubbaṃ, yasmā paccekabuddhā nāma attano guṇānubhāvehi loke pākaṭā sañjātā eva honti, tasmā seṭṭhibhariyāya ‘‘na yassa vā tassa vā’’tiādi cintitaṃ. Tathā hi tesaṃ dentāpi sakkaccaṃ yebhuyyena paṇītameva denti. <bold>Nāsāpuṭaṃ pahari</bold> attano ānubhāvena. <bold>So</bold> luddhatāya ‘‘bahu vata dhaññaṃ mamassā’’ti <bold>cittaṃ saṃyametuṃ</bold> sandhāretuṃ <bold>asakkonto</bold>.</paragraph>
    <paragraph line="112">Vippaṭisāruppannākāraṃ dassetuṃ <bold>‘‘varameta’’</bold>ntiādi vuttaṃ. ‘‘Imassa samaṇassa piṇḍapātaṃ dehī’’ti vadato na ekāya eva javanavīthiyā vasena atthasiddhi. Atha kho tattha ādito pavattajavanavāropi atthi majjhe pavattajavanavāropi, taṃ sandhāyāha <bold>‘‘pubbapacchimacetanāvasenā’’</bold>ti. <bold>Ekā cetanā dve paṭisandhiyo na detī</bold>ti ettha sāketapañhavasena nicchayo veditabbo. Cuddasannaṃ cetanānaṃ pubbe puretaraṃ katattā <bold>purāṇaṃ</bold>.</paragraph>
    <paragraph line="113">Parigayhatīti <pageBreak edition="M" number="1.0194" /><bold>pariggaho</bold>ti āha <bold>‘‘pariggahitaṃ vatthu’’</bold>nti. Anvāya upanissāya jīvantīti <bold>anujīvino. Sabbameta</bold>nti dhanadhaññādisabbaṃ etaṃ yathāvuttapariggahavatthuṃ. <bold>Nikkhippagāmina</bold>nti nikkhipitabbatāgāminaṃ. Nikkhipitabbasabhāvaṃ hotīti āha <bold>‘‘nikkhippasabhāva’’</bold>nti. Pahāya gamanīyanti ayamettha atthoti āha <bold>‘‘pariccajitabbasabhāvamevā’’</bold>ti.</paragraph>
    <centered line="114">Dutiyaaputtakasuttavaṇṇanā niṭṭhitā.</centered>
    <centered line="115">Dutiyavaggavaṇṇanā niṭṭhitā.</centered>
    <title line="116">3. Tatiyavaggo</title>
    <subhead line="117">1. Puggalasuttavaṇṇanā</subhead>
    <paragraph line="118" number="132"> ‘‘Nīce <pageBreak edition="V" number="1.0170" /> kule paccājāto’’tiādi appakāsanabhāvena tamatīti <bold>tamo,</bold> tena tamena yuttoti <bold>tamo</bold> puggalo vuccati, taṃyogato puggalassa tabbohāro yathā ‘‘maccherayogato macchero’’ti. Tasmā <bold>tamo</bold>ti appakāsanabhāvena tamo tamabhūto andhakāro viya jāto, andhakārattaṃ vā pattoti attho. Vuttalakkhaṇaṃ tamameva paramparato ayanaṃ gati niṭṭhā etassāti <bold>tamaparāyaṇo,</bold> tamaparāyaṇataṃ vā pattoti attho. Ñāyenapi tamaggahaṇena khandhatamova kathito, na andhakāratamo. Khandhatamoti ca sampattirahitā khandhapavattiyeva daṭṭhabbā. ‘‘Ucce kule paccājāto’’tiādi pakāsanabhāvena jotetīti <bold>joti,</bold> tena jotinā yuttotiādi sabbaṃ tame vuttanayeneva veditabbaṃ. <bold>Itare dve</bold>ti jotitamaparāyaṇo jotijotiparāyaṇoti itare dve puggale.</paragraph>
    <paragraph line="119">Veṇuvettādikehi peḷādikārakā <bold>vilīvakārakā</bold>. Migamacchādīnaṃ nisādanato <bold>nesādā,</bold> māgavikamacchabandhādayo. Rathesu cammena hananakaraṇato <bold>rathakārā</bold> cammakārā vuttā. ‘‘Pu’’ iti karīsassa nāmaṃ, taṃ kusenti apanentīti <bold>pukkusā,</bold> pupphachaḍḍakā. <bold>Dubbaṇṇo</bold>ti virūpo. <bold>Okoṭimako</bold>ti <pageBreak edition="M" number="1.0195" /> ārohābhāvena heṭṭhimakoṭiko, rassakāyoti attho. Tenāha <bold>‘‘lakuṇḍako’’</bold>ti. Laku viya ghaṭikā viya ḍeti pavattatīti hi <bold>lakuṇḍako,</bold> rasso. Kaṇati nimīlatīti <bold>kāṇo</bold>. Taṃ panassa nimīlanaṃ ekena akkhinā dvīhipi vāti āha <bold>‘‘ekakkhikāṇo vā ubhayakkhikāṇo vā’’</bold>ti. Kuṇanaṃ kuṇo, hatthavekallaṃ, so etassa atthīti <bold>kuṇī. Khañjo</bold> vuccati pādavikalo. Heṭṭhimakāyasaṅkhāto sarīrassa pakkho padeso hato assāti <bold>pakkhahato</bold>. Tenāha <bold>‘‘pīṭhasampī’’</bold>ti. Padīpe padīpane etabbaṃ netabbanti <bold>padīpeyyaṃ,</bold> telakapallādiupakaraṇaṃ. <bold>Vutta</bold>nti aṭṭhakathāyaṃ vuttaṃ.</paragraph>
    <paragraph line="120"><bold>Āgamanavipattī</bold>ti āgamanaṭṭhānavasena vipatti āgamo etthāti katvā. <bold>Pubbuppannapaccayavipattī</bold>ti paṭhamuppannapaccayavasena vipatti. Caṇḍālādisabhāvā hissa mātāpitaro paṭhamuppannapaccayā, paṭhamuppattiyā vā paccayā, tehevassa vipatti eva, na sampatti. <bold>Pavattapaccayavipattī</bold>ti pavatte sukhapaccayavipatti. Tādise nihīnakule uppannopi koci vibhavasampanno <pageBreak edition="V" number="1.0171" /> siyā, ayaṃ pana duggato durūpo hoti. <bold>Ājīvupāyavipattī</bold>ti ājīvanupāyavasena vipatti. Sukhena hi jīvikaṃ pavattetuṃ upāyabhūtā hatthisippādayo imassa natthi, pupphachaḍḍakasilākoṭṭanādikammaṃ pana katvā jīvikaṃ pavatteti. Tenāha <bold>‘‘kasiravuttike’’</bold>ti. <bold>Attabhāvavipattī</bold>ti upadhivipatti. <bold>Dukkhakāraṇasamāyogo</bold>ti kāyikacetasikadukkhuppattiyā paccayasamodhānaṃ. <bold>Sukhakāraṇavipattī</bold>ti sukhapaccayaparihāni. <bold>Upabhogavipattī</bold>ti upabhogasukhassa vināso anupaladdhi. Joti ceva jotiparāyaṇabhāvo ca <bold>sukkapakkho</bold>.</paragraph>
    <paragraph line="121"><bold>Dasahi akkosavatthūhī</bold>ti lakkhaṇavacanaṃ etaṃ yathā ‘‘yadi me byādhitā honti, dātabbamidamosadha’’nti, tasmā dasahi akkosavatthūhi, tattha vā yena kenaci paribhāsatīti attho. <bold>Ekaggacitto</bold>ti dānaṃ dātuṃ apekkhitatāya samāhitacitto.</paragraph>
    <centered line="122">Puggalasuttavaṇṇanā niṭṭhitā.</centered>
    <subhead line="123">2. Ayyikāsuttavaṇṇanā</subhead>
    <paragraph line="124" number="133"><bold>Jarājiṇṇā</bold>ti <pageBreak edition="M" number="1.0196" /> jarāya jiṇṇā. Tena pākaṭajarāya matthakappattimāha. <bold>Vayovuḍḍhā</bold>ti vayasā vuḍḍhā. Tena pacchimavayassa osakkasampavattiṃ vadati. <bold>Jātimahallikā</bold>ti jātimahattagatā. <bold>Cirakālaṃ atikkantā</bold>ti dve tayo rājaparivaṭṭe vītivattā. Vayo-saddo sādhāraṇavacanopi jiṇṇasaddasannidhānato osānavayaṃ eva vadatīti āha <bold>‘‘pacchimavayaṃ sampattā’’</bold>ti. <bold>Ayyikā</bold>ti mātāmahiṃ sandhāya vadati. Hatthī eva ratanabhūto <bold>hatthiratana</bold>nti āha ‘‘satasahassagghanakenā’’tiādi. <bold>Sabbāni tānī</bold>ti kumbhakārabhājanāni, tehi saddhiṃ sattasantānassa pamāṇaṃ dassento <bold>‘‘tesu hī’’</bold>tiādimāha, taṃ suviññeyyameva.</paragraph>
    <centered line="125">Ayyikāsuttavaṇṇanā niṭṭhitā.</centered>
    <subhead line="126">4. Issattasuttavaṇṇanā</subhead>
    <paragraph line="127" number="135"><bold>Aṭṭhuppattiko</bold>ti ettha kā assa aṭṭhuppatti? Titthiyānaṃ bhagavato bhikkhusaṅghassa ca alābhāya ayasāya parisakkanaṃ. Taṃ vitthārato dassetuṃ <bold>‘‘bhagavato kirā’’</bold>tiādi vuttaṃ. Yathā taṃ sabbadisāsu yamakamahāmegho uṭṭhahitvā mahāoghaṃ viya sabbā pāramiyo ‘‘imasmiṃyeva attabhāve vipākaṃ dassāmā’’ti sampiṇḍitā viya lābhasakkāramahoghaṃ nibbattayiṃsu. Tato tato annapānayānavatthamālāgandhavilepanādihatthā khattiyabrāhmaṇādayo āgantvā – ‘‘kahaṃ bhagavā, kahaṃ <pageBreak edition="V" number="1.0172" /> devadevo narāsabho lokanātho’’ti bhagavantaṃ pariyesanti, sakaṭasatehipi paccaye āharitvā okāsaṃ alabhamānā samantā gāvutappamāṇampi sakaṭadhurena sakaṭadhuraṃ āhacca tiṭṭhanti ceva anuvattanti ca andhakavindabrāhmaṇādayo viya. Sabbaṃ <bold>khandhake</bold> (mahāva. 282) tesu tesu suttesu ca āgatanayena veditabbaṃ. Yathā ca bhagavato, evaṃ bhikkhusaṅghassapi. Vuttampi – ‘‘tena kho pana samayena bhagavā sakkato hoti garukato mānito pūjito apacito lābhī cīvara…pe… parikkhārānaṃ, bhikkhusaṅghopi kho’’tiādi (udā. 38), tathā ‘‘yāvatā kho, cunda, etarahi <pageBreak edition="M" number="1.0197" /> saṅgho vā gaṇo vā loke uppanno, nāhaṃ, cunda, aññaṃ ekaṃ saṅghampi ekaṃ gaṇampi samanupassāmi evaṃ lābhaggayasaggappattaṃ, yatharivāyaṃ, cunda, bhikkhusaṅgho’’ti (dī. ni. 3.176). <bold>Eva</bold>nti idāni vuccamānākārena. <bold>Nijjhatti</bold>nti saññattiṃ. <bold>Na</bold>nti kathaṃ.</paragraph>
    <paragraph line="128"><bold>Evaṃ pucchituṃ ayuttaṃ</bold> titthiyānaṃ kathā mahājanasannipāte niyyātitā hotīti. <bold>Tasmiṃ dātabbaṃ,</bold> cittappasādamattena dentepi hi puññaṃ pavaḍḍhati. <bold>Ārocitaṃ</bold> attanoti adhippāyo. <bold>Bhagavā</bold>ti satthu āmantanaṃ. <bold>Cittaṃ nāma</bold> yathāpaccayaṃ pavattamānaṃ <bold>nigaṇṭhā…pe… pasīdati</bold> pasannassāti adhippāyo. Pubbe avisesato deyyadhammassa dātabbaṭṭhānaṃ nāma pucchitaṃ, idāni tassa mahapphalabhāvakaro dakkhiṇeyyavisesoti āha <bold>‘‘aññaṃ tayā paṭhamaṃ pucchitaṃ, aññaṃ pacchā’’</bold>ti. <bold>Sallakkhehi etaṃ</bold>. Pacchimaṃ purimena saddhiṃ ānehīti adhippāyo. Pucchitassa nāma pañhassa kathanaṃ mayhameva bhāro. <bold>Samupabyūḷho</bold>ti ekato senāya rāsivasena sampiṇḍitoti attho. Tenāha <bold>‘‘rāsibhūto’’</bold>ti. <bold>Asikkhito</bold>ti sattaṭṭhasaṃvaccharāni dhanusippena sikkhito. Dhanusippaṃ sikkhitvāpi koci katahattho na hoti, ayaṃ pana asikkhito na katahattho, poṅkhānupoṅkhabhāvoyeva byāmamuṭṭhibandho. <bold>Tiṇapuñjamattikāpuñjādīsū</bold>ti <bold>ādi</bold>-saddena <bold>paṃsupuñjavālukapuñjasāraphalakaayoghanādike</bold> saṅgaṇhāti. <bold>Akataparicayo</bold>ti tesaṃ santikā vijjhanaṭṭhena akataparicayo. Rājarājamahāmattādike upecca asanaṃ upāsanaṃ, na kataṃ upāsanaṃ etenāti <bold>akatūpāsano</bold>. Asikkhitatādinā bhīrubhāvena vā kāyassa chambhanaṃ saṅkampanaṃ uttāso etassa atthīti chambhīti āha <bold>‘‘pavedhitakāyo’’</bold>ti.</paragraph>
    <paragraph line="129">Dakkhiṇeyyatāya adhippetattā <bold>‘‘arahattamaggena kāmacchando pahīno hotī’’</bold>ti āha. Accantappahānassa icchitattā <bold>tatiyeneva kukkuccaṃ pahīnaṃ hoti</bold> paṭighasampayogaṃ. Asekkhassa ayanti <bold>asekkhaṃ,</bold> sīlakkhandho. Tayidaṃ na aggaphalaṃ sīlameva adhippetaṃ, atha kho yaṃ kiñci asekkhasantāne pavattaṃ sīlaṃ, lokuttaro eva na adhippeto sikkhāya jātattā, evaṃ vimuttikkhandhopīti <pageBreak edition="V" number="1.0173" />. Sekkhassa esoti vā, apariyositasikkhattā sayameva sikkhatīti vā sekkho, catūsu maggesu <pageBreak edition="M" number="1.0198" /> heṭṭhimesu ca tīsu phalesu sīlakkhandho. Upari sikkhitabbābhāvato <bold>asekkho</bold>. Vuḍḍhippatto sekkhoti <bold>asekkho</bold>. Aggaphalabhūto sīlakkhandho vucceyya, aṭṭhakathāyaṃ pana vipassakassa sīlassa adhippetattā tathā attho vutto. <bold>Sabbatthā</bold>ti <bold>‘‘asekkhenā’’</bold>tiādīsu. Ettha ca yathā sīlasamādhipaññākkhandhā missakā adhippetā, evaṃ vimuttikkhandhāpīti tadaṅgavimuttiādayopi veditabbā, na paṭippassaddhivimutti eva.</paragraph>
    <paragraph line="130">Yena sippena issāso hoti, taṃ <bold>issatta</bold>nti āha <bold>‘‘ususippa’’</bold>nti. Yassā vāyodhātuyā vasena sarīraṃ sañjātathāmaṃ hoti, taṃ balapaccayaṃ sandhāyāha <bold>‘‘balaṃ nāma vāyodhātū’’</bold>ti. Samappavattito hi visamappavattinivārakadhātu balaṃ nāma, tena tato aññaṃ balarūpaṃ nāma natthi.</paragraph>
    <paragraph line="131">Yasmā arahā eva ekantato sorato, tassa bhāvo <bold>soracca</bold>nti āha <bold>‘‘soraccanti arahatta’’</bold>nti. <bold>Ete dve</bold>ti khanti soraccanti ete dve dhammā. Pānīyaṃ pivanti etthāti <bold>papā,</bold> yo koci jalāsayo yaṃ kiñci pānīyaṭṭhānanti āha <bold>‘‘caturassapokkharaṇīādīnī’’</bold>ti. Udakavikūlādīsu kamanti atikkamanti etehīti <bold>saṅkamanāni,</bold> setuādīni. Setukaraṇayuttaṭṭhāne setuṃ, caṅkamanakaraṇayuttaṭṭhāne caṅkamanaṃ, maggakaraṇayuttaṭṭhāne maggaṃ kareyyāti ayamettha adhippāyo. Tenāha <bold>‘‘paṇṇāsā’’</bold>tiādi.</paragraph>
    <paragraph line="132"><bold>Bhikkhācāravatta</bold>nti ariyānaṃ hitaṃ vattapaṭipattiṃ. <bold>Dentopī</bold>ti <bold>pi</bold>-saddena akhīṇāsavassa dentopīti imamatthaṃ dasseti yassa kassacipi dentenapi kammaphalaṃ saddahitvā vippasannacitteneva dātabbattā. <bold>Thanaya</bold>nti idaṃ tassa mahāmeghabhāvadassanaṃ, yo hi mahāvassaṃ vassati, so gajjanto vijjummālaṃ vissajjento pavassati. <bold>Abhisaṅkharitvā samodhānetvā</bold>ti khādanīyassa vividhajātiyāni sampiṇḍetvā. Tenāha <bold>‘‘rāsiṃ katvā’’</bold>ti.</paragraph>
    <paragraph line="133"><bold>Pakiraṇaṃ</bold> nāma vikiraṇampi hoti anekatthattā dhātūnanti āha <bold>‘‘vikiratī’’</bold>ti. <bold>Pakiranto viya vā dānaṃ detī</bold>ti iminā guṇakhettameva apariyesitvā karuṇākhettepi mahādānaṃ pavattetīti dasseti. Tena ‘‘pakiretī’’ti <pageBreak edition="M" number="1.0199" /> vadantena bhagavatā aṭṭhuppattiyaṃ āgatatitthiyavādena appaṭisedhitatāpi dīpitā hoti. <bold>Puññadhārā</bold>ti puññamayadhārā puññābhisandā. <bold>Sinehayantī</bold>ti thūladhārenapi sinehena siniddhaṃ karontī. <bold>Kiledayantī</bold>ti allabhāvaṃ pāpayantī. Yathāyaṃ puññadhārā <pageBreak edition="V" number="1.0174" /> dātāraṃ anto sineheti pūreti abhisandeti, evaṃ paṭiggāhakānampi anto sineheti pūreti abhisandeti. Tenevāha ‘‘dadaṃ piyo hoti bhajanti naṃ bahū’’tiādi (a. ni. 5.34) evaṃ santepi ‘‘dātāraṃ abhivassatī’’ti vuttattā aṭṭhakathāyaṃ dāyakavaseneva <bold>‘‘sinehetī’’</bold>ti vuttaṃ, yasmā vā paṭiggāhakassa sinehuppatti āmisanissitāti dāyakavaseneva vuttaṃ.</paragraph>
    <centered line="134">Issattasuttavaṇṇanā niṭṭhitā.</centered>
    <subhead line="135">5. Pabbatūpamasuttavaṇṇanā</subhead>
    <paragraph line="136" number="136"><bold>Khattiyā</bold>ti abhisekappattā. Issariyamado <bold>kāmagedho</bold>. Pathavimaṇḍalassa mahantatā taṃnivāsinaṃ anuyantatāti sabbamidaṃ yathicchitassa rājakiccassa sukhena samijjhanassa kāraṇakittanaṃ. Yādise rājakicce ussukkaṃ āpanno, taṃ vitthārato dassetuṃ <bold>‘‘esa kirā’’</bold>tiādi vuttaṃ. <bold>Antaragamanānī</bold>ti tiṇṇaṃ nirantaragamanānaṃ antarantarā gamanāni. <bold>Corā cintayiṃsū</bold>ti eko antarabhogiko rājāparādhiko pañcasatamanussaparivāro coriyaṃ karonto vicarati, te sandhāya vuttaṃ.</paragraph>
    <paragraph line="137">‘‘Ayuttaṃ te kata’’nti sacāhaṃ vakkhāmīti yojanā. <bold>Dhuravihāre</bold>ti rathassa dhuraṃ viya nagarassa dhurabhūte vihāre. <bold>Santhambhitu</bold>nti vissāsabhāvena upaṭṭhātuṃ. <bold>Saddhāyiko</bold>ti saddhāya ayitabbo, saddheyyoti attho. Tenāha <bold>‘‘saddhātabbo’’</bold>ti. <bold>Paccayiko</bold>ti pattiyāyitabbo. <bold>Abbhasamaṃ</bold> puthulabhāvena. <bold>Nippothento</bold>ti nimmaddento. <bold>Saṇhakaraṇīyaṃ</bold> atisaṇhaṃ <bold>pisanto</bold> nisadapoto viya pisanto.</paragraph>
    <paragraph line="138"><bold>Dhammacariyā</bold>tiādittampi sīsaṃ celañca ajjhupekkhitvā sammāpaṭipatti eva kātabbā tassā eva paraloke patiṭṭhābhāvato. <bold>Ācikkhāmī</bold>ti kathemi, kathento ca yathā tamatthaṃ sammadeva rājā jānāti, evaṃ jānāpemīti <pageBreak edition="M" number="1.0200" />. <bold>Nipphatti</bold> yuddhena kātabbaatthasiddhi. Visinoti bandhati yathādhippetaṃ cittaṃ etenāti <bold>visayo,</bold> samatthabhāvo. <bold>Mantasampannā</bold>ti sampannarājamantā. <bold>Mahāamaccā</bold>ti mahosadhādisadisā nītisatthachekā amaccapurisā. <bold>Upalāpetu</bold>nti paresaṃ antare virodhatthaṃ saṅgaṇhituṃ.</paragraph>
    <paragraph line="139"><bold>Dveyeva pabbatā</bold>ti pabbatasadisā dveyeva gahitā. <bold>Rājovāde</bold>ti rājovādasutte. <bold>Āgatāva</bold> tattantiyā <pageBreak edition="V" number="1.0175" /> anurūpatthaṃ. <bold>Vilumpamānā</bold>ti <bold>iti</bold>-saddo ādiattho. <bold>Vipattī</bold>ti bhogaparihānādivināso. <bold>Hatthiyuddhādīhi jarāmaraṇaṃ jinituṃ na sakkā</bold> sattassa avisayabhāvato. Yena pana jinituṃ sakkā, taṃ dassento bhagavā <bold>‘‘buddhe…pe… nivesaye’’</bold>ti āha. Ratanattaye hi saddhā niviṭṭhā mūlajātā patiṭṭhitā ekantato jarāmaraṇavijayāya hoti. Tenāha <bold>‘‘tasmā saddha’’</bold>nti.</paragraph>
    <centered line="140">Pabbatūpamasuttavaṇṇanā niṭṭhitā.</centered>
    <centered line="141">Tatiyavaggavaṇṇanā niṭṭhitā.</centered>
    <centered line="142">Sāratthappakāsiniyā saṃyuttanikāya-aṭṭhakathāya</centered>
    <centered line="143">Kosalasaṃyuttavaṇṇanāya līnatthappakāsanā samattā.</centered>
  </content>
</document>