<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/s0301t.tik10.xml</normativeSource>
    <archivePath>roman/tika/suttapitaka (tika)/samyuttanikaya (tika)/sagathavagga-tika/10. yakkhasamyuttam.xml</archivePath>
    <baseFileName>10. yakkhasamyuttam</baseFileName>
    <titlePath>10. Yakkhasaṃyuttaṃ - Sagāthāvagga-ṭīkā - Saṃyuttanikāya (ṭīkā) - Suttapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <chapter line="1">10. Yakkhasaṃyuttaṃ</chapter>
    <subhead line="2">1. Indakasuttavaṇṇanā</subhead>
    <paragraph line="3" number="235"> Attano <pageBreak edition="Vipassana Research Institut" number="1.0268" /><pageBreak edition="Myanmar" number="1.0306" /> pariṇāyakattena indo nāma mahesakkho, indoti samaññā assāti katvā ‘‘indako’’tipi vuccati, tassa <bold>indakassa</bold>. Indakūṭe pabbate nivasatīti indakūṭanivāsī, tassa <bold>indakūṭanivāsino</bold>. Balikammehi yajitabbato pūjitabbato yakkho, tassa <bold>yakkhassa</bold>. Indassa nivāsaṭṭhānabhūtaṃ kūṭaṃ indakūṭanti <bold>yakkhato kūṭena nāmaṃ laddhaṃ</bold>. Indakūṭo indo uttarapadalopena yathā ‘‘kelāsakūṭo kelāso’’ti. Indo yakkhoti <bold>kūṭato yakkhena nāmaṃ laddhaṃ</bold>. <bold>Na</bold> cettha itarītaranissayadoso aññamaññūpalakkhaṇabhāvato yathā taṃ ‘‘kāyakammaṭṭhāna’’nti. <bold>Rūpa</bold>nti sakalaṃ rūpakkhandhamāha, na rūpāyatananti. Imaṃ sarīraṃ pecca ayaṃ kinti paṭilabhatīti codeti.</paragraph>
    <paragraph line="4"><bold>Kuto āgacchatī</bold>ti parādhārarūpe jīve attani mātukucchimokkante rūpassa sambhavoti kuto nāma ṭhānato āgacchati. Tenāha <bold>‘‘imāni ca aṭṭhīni imā ca maṃsapesiyo’’</bold>tiādi. <bold>Kathaṃ nvaya</bold>nti ayaṃ kucchisaṅkhāte gabbhare kathaṃ sajjatīti pucchati. ‘‘Sīhānaṃva nadantānaṃ, dāṭhīnaṃ girigabbhare’’tiādinā (theragā. nidānagāthā) gabbharo ca kucchivācako āgato. Tenāha <bold>‘‘gabbharasminti mātukucchismi’’</bold>nti. <bold>Puggalavādī</bold>ti attavādupādāno. Yathā hi macchamaṃsaṃ bhuttaṃ pheṇaṃ viya hutvā vilīyati, na ca paññāyati sattabhāvena appavattanato, evamevaṃ yadi mātukucchismiṃ gabbhabhāvena uppannaṃ rūpaṃ satto na bhaveyya no vaḍḍheyya, vilīyitvā gaccheyya, paññāyati ca taṃ rūpaṃ, tasmā jīvoti imāya <bold>laddhiyā. Evamāhā</bold>ti ‘‘rūpaṃ…pe… gabbharasmi’’nti evamavoca. <bold>Paṭhama</bold>nti etesaṃ pañcannaṃ paṭhamaṃ. Tenāha <bold>‘‘paṭhamena paṭisandhiviññāṇena saddhi’’</bold>nti. <bold>‘‘Jātiuṇṇaṃsūhī</bold>ti jātieḷakāya uṇṇaṃsūhī’’ti vadanti. ‘‘Gabbhaṃ phāletvā gahitauṇṇā <bold>jātiuṇṇā</bold>. Tassā aṃsūhi <bold>tīhi katasuttagge’’</bold>ti saṃyuttabhāṇakānaṃ adhippāyo.</paragraph>
    <paragraph line="5"><bold>Anāvilo</bold>ti <pageBreak edition="Vipassana Research Institut" number="1.0269" /> accho, suppasannoti attho. <bold>Evaṃvaṇṇappaṭibhāga</bold>nti vuttappamāṇasaṇṭhānasamparicchinnaṃ. <bold>Kalalaṃ sampavuccatī</bold>ti attabhāvo bhūtupādārūpasaṅkhāto <pageBreak edition="Myanmar" number="1.0307" /> santānavasena pavattamāno kalalaṃ nāmāti kathīyati.</paragraph>
    <paragraph line="6"><bold>Kalalā</bold>ti yathāvuttakalalarūpahetu taṃ nissāya paccayaṃ katvā. <bold>Maṃsadhovanaudakavaṇṇa</bold>nti vaṇṇato maṃsadhovanaudakavaṇṇaṃ, saṇṭhānato pana vilīnatipusadisaṃ.</paragraph>
    <paragraph line="7"><bold>Paripakka</bold>nti paripākakalalabhāvato paripākaṃ gataṃ suparipākaṃ gataṃ. <bold>Samūhata</bold>nti samūhabhūtaṃ saṅgataṃ. <bold>Vivaṭṭamāna</bold>nti pariṇamantaṃ. <bold>Tabbhāva</bold>nti karaṇe etaṃ upayogavacanaṃ, tabbhāvena pariṇamantanti attho. Nissakke vā upayogavacanaṃ, tabbhāvato kalalabhāvato kalalaṃ vipariṇamantaṃ. <bold>Abbudaṃ nāma jāyati,</bold> abbudaṃ nāma sampajjatīti attho.</paragraph>
    <paragraph line="8"><bold>Vilīnatipusadisā</bold> saṇṭhānavasena, vaṇṇavasena pana sitā arattāva hotīti vadanti. <bold>Maṇḍa</bold>nti dārikānaṃ tathā pīḷanato nibbattamaricapakkassa sārabhūtaṃ rasaṃ. <bold>Sabbabhāgehi muccatī</bold>ti so maṇḍo kapāle alaggo hutvā tassa sabbabhāgehi mucchitvā piṇḍito hutvā tiṭṭhati. <bold>Evarūpā pesi hotī</bold>ti sā pesi gabbhāsaye katthaci alaggā yathāvuttamaṇḍo viya piṇḍito hutvā tiṭṭhati. Tenāha <bold>‘‘vilīnatipusadisā’’</bold>ti.</paragraph>
    <paragraph line="9"><bold>Pesi nibbattatī</bold>ti ettha <bold>pesī</bold>ti nissakke paccattavacananti āha <bold>‘‘tato pesito’’</bold>ti.</paragraph>
    <paragraph line="10"><bold>Ghanassa saṇṭhānaṃ. Nibbattaṃ kammapaccayā</bold>ti taṃsaṇṭhānaṃ rūpadhammanibbattiyā jāyati. ‘‘Jarāmaraṇaṃ aniccaṃ saṅkhataṃ paṭiccasamuppanna’’nti (saṃ. ni. 2.20) hi vuttaṃ.</paragraph>
    <paragraph line="11"><bold>Pīḷakā</bold>ti pīḷakasadisā maṃsapiṇḍā jāyanti.</paragraph>
    <paragraph line="12"><bold>Sattamādīnī</bold>ti <bold>ādi</bold>-saddena aṭṭhamasattāhato paṭṭhāya yāva ekacattālīsā catuttiṃsa sattāhāni saṅgaṇhāti. <bold>Pariṇatakāla</bold>nti gabbhassa pariṇatakālaṃ. Navamāsato bahi paripakko nāma hoti kesalomādinibbattito. Tenāha <bold>‘‘dvācattālīse sattāhe etāni jāyantī’’</bold>ti.</paragraph>
    <paragraph line="13"><bold>Tassā</bold>ti <pageBreak edition="Myanmar" number="1.0308" /> gabbhaseyyakasattassa. <bold>Mātuudarapaṭalena ekābaddho hoti</bold> yato mātarā paribhuttaāhāro <pageBreak edition="Vipassana Research Institut" number="1.0270" /> āmāsaye patiṭṭhite gabbhassa nābhināḷānusārena gabbhagatassa sarīraṃ sampatvā āhārakiccaṃ karoti. <bold>Āhārasamuṭṭhānarūpaṃ samuṭṭhāpetī</bold>ti gabbhagatassa kāye ojāya paccayo hoti. Sā ca taṃ paccayaṃ labhitvā ojaṭṭhamakaṃ rūpaṃ samuṭṭhāpeti. Evaṃ mātarā paribhuttaāhārapaccayena gabbhagato dasa māse yāpeti attano nābhināḷānusāragateneva tena yāva āhārasamuṭṭhānasattāho, tato paṭṭhāya āharaṇato. Keci pana ‘‘mātarā paribhuttaāhāro bāhiravaggo viya tassa kāyaṃ abhisanneti parisanneti, tena so yāpetī’’ti vadanti. Kucchigataṃ udarapaṭalena tirohitattā bahi ṭhitanti vattabbataṃ na arahatīti <bold>‘‘kucchiyā abbhantaragato’’</bold>ti āha. <bold>Mātukucchigato naro</bold>ti mātu tirokucchigato. <bold>Evaṃ kho</bold>ti iminā yathāvuttākārena ayaṃ satto…pe… nibbattati, tasmā rūpaṃ na jīvo. Na hi diṭṭhigatassa sattāhakkamena vuḍḍhippatto icchito aniccatāpattito.</paragraph>
    <centered line="14">Indakasuttavaṇṇanā niṭṭhitā.</centered>
    <subhead line="15">2. Sakkanāmasuttavaṇṇanā</subhead>
    <paragraph line="16" number="236"><bold>Sakkanāmako</bold>ti baliputto viya sakkassa vasena gahitanāmo. ‘‘Eso kirā’’ti pāṭho. ‘‘Eko kirā’’tipi likhanti. Mārassa pakkhe gato <bold>mārapakkhiko. Yadañña</bold>nti ettha <bold>ya</bold>nti kiriyāparāmasanaṃ, tasmā yaṃ aññassa anusāsanaṃ, taṃ samaṇassa na sādhūti yojanā. <bold>Kāraṇenā</bold>ti kāraṇamattena saṃvāso jāyati. <bold>Yena kenaci</bold> gahaṭṭhena vā pabbajitena vā. <bold>Taṃ</bold> kāraṇantaraṃ samāgataṃ purisaṃ <bold>sappañño</bold> sambuddho <bold>anukampituṃ nārahati</bold> visesādhigamābhāvā, sati pana tasmiṃ savisesaṃ pasādo hotīti. <bold>Manasā ce…pe… na tena hoti saṃyutto</bold> sinehavasena anukampā anuddayā tassā asaṃkiliṭṭhasabhāvattā.</paragraph>
    <centered line="17">Sakkanāmasuttavaṇṇanā niṭṭhitā.</centered>
    <subhead line="18">3. Sūcilomasuttavaṇṇanā</subhead>
    <paragraph line="19" number="237"> Gayāya <pageBreak edition="Myanmar" number="1.0309" /> avidūre bhavo gāmo ‘‘gayā’’ti vuttoti āha <bold>‘‘gayāya’’</bold>nti, tenāha <bold>‘‘gayāya avidūre niviṭṭhagāmaṃ upanisāyāti attho’’</bold>ti. Gocaragāmanidassanaṃ hetaṃ. <bold>Idaṃ upari idaṃ heṭṭhāti natthi</bold> uppaṭipāṭiyo mañcapādānaṃ dvīsu passesu dīghabhāvena. Balikammatthāya kataṃ devatādhiṭṭhānanti adhippāyena <bold>devaṭṭhāne ṭhapenti</bold>. Aṭṭhapādamañcasadiso kira so heṭṭhupariparivattetabbato. Kathinasibbanasūci <bold>kathinasūci. Apaccattharitvā</bold>ti kiñci saṅghikasenāsanassa <pageBreak edition="Vipassana Research Institut" number="1.0271" /> upari paṭicchadanaṃ apaccattharitvā. <bold>Gavacchivijjhitaṃ viyā</bold>ti tehi sūcilomehi gavacchijālaṃ viya gataṃ sabbaso samohataṃ.</paragraph>
    <paragraph line="20">Idhāpi ‘‘kharasarīro’’ti vatvā kharasarīraṃ kathinasūcisadisatāya lomassāti tassa tathābhāvassa kāraṇaṃ dassento <bold>‘‘so kirā’’</bold>tiādimāha. <bold>Attano hatthehī</bold>ti saṅghikatelasammakkhitehi attano sarīraṃ makkhesi. <bold>Itī</bold>ti vuttākārena.</paragraph>
    <paragraph line="21"><bold>Samāgamaṭṭhāna</bold>nti yakkhasannipātaṭṭhānaṃ. <bold>So</bold>ti sūcilomo yakkho. <bold>Ma</bold>nti ca tameva vadati.</paragraph>
    <paragraph line="22"><bold>Uṭṭhāpetvā</bold>ti uddhaggā katvā. <bold>Apanāmesī</bold>ti yathā so attano kāyaṃ upanetuṃ na sakkoti, tathā karonto thokaṃ apanāmesi. <bold>Amanuñño</bold>ti pharusatikkhatāya na manuñño. <bold>Cittaṃ vā te khipissāmī</bold>ti mayhaṃ ānubhāvena tava cittavikkhepaṃ vā karissāmi. Yathā pana so cittavikkhepaṃ kareyya, taṃ dassetuṃ <bold>‘‘yesañhī’’</bold>tiādi vuttaṃ. <bold>Bheravaṃ vā</bold>ti vuttākārena aññathā vā bhayānakaṃ dassanamatteneva sattānaṃ bhayaṃ chambhitattaṃ lomahaṃsaṃ uppādetuṃ samatthaṃ. ‘‘Kathentānaṃyevā’’ti vā pāṭho. Taṃ dvīsu pādesu gahetvā pāraṃ gaṅgāya khipissāmīti yojanā.</paragraph>
    <paragraph line="23"><bold>Kutonidānā</bold>ti kasmā kāraṇā? Aṭṭhakathāyaṃ pana samāsapadametaṃ, vibhattialopena niddesoti dassetuṃ <bold>‘‘kiṃnidānā kiṃpaccayā’’</bold>ti? Attho vutto. <bold>Cittaṃ ossajantī</bold>ti kusalacittaṃ pavattituṃ appadānavasena <pageBreak edition="Myanmar" number="1.0310" /> purato khipanti. <bold>Kuto samuṭṭhāyā</bold>ti micchāvitakkānaṃ samuṭṭhānaṃ pucchati?</paragraph>
    <paragraph line="24">Kāmarāgādayo subhanimittādīsu ayonisomanasikārahetū. Kāmo pana ayonisomanasikāro ca niyakajjhattapariyāpannoti āha <bold>‘‘ayaṃ attabhāvo nidānaṃ etesanti itonidānā’’</bold>tiādi. <bold>Evamevā</bold>ti aṭṭhakathāyaṃ kīḷāpasutakumārakā viya micchāvitakkā daṭṭhabbā, tesaṃ uppattiṭṭhānabhūto loko viya ayaṃ attabhāvaloko. Tehi ossajiyamānaṃ dhaṅkaṃ viya cittaṃ, tassa pāde baddhadīghasuttakaṃ viya taṃ dūrānubandhaṃ saṃyojananti evaṃ upamāya saṃsandanaṃ daṭṭhabbaṃ.</paragraph>
    <paragraph line="25">Pāpavitakkānaṃ taṃsampayuttakilesānañca taṇhā visesapaccayo tadabhāvena tesaṃ abhāvatoti <pageBreak edition="Vipassana Research Institut" number="1.0272" /> āha <bold>‘‘taṇhāsinehato jātā’’</bold>ti. Attabhāvapariyāpannattā <bold>‘‘attani sambhūtā’’</bold>ti vuttaṃ. Tena nesaṃ anaññahetukataṃ dasseti, <bold>nigrodhasseva khandhajātī</bold>ti iminā pana puthubhāvañca, <bold>visattā</bold>tiādinā dubbinissaṭatañca. <bold>Vatthukāmesu</bold> rūpārammaṇādīsu puthūsu. <bold>Puthū kilesakāmā</bold> kāmarūpataṇhādayo. <bold>Tehi</bold> kilesakāmehi karaṇabhūtehi. <bold>Attabhāvaṃ</bold> khandhapañcakaṃ. <bold>Ye</bold> vipassanāya yuttapayuttā yāthāvato <bold>jānanti</bold>.</paragraph>
    <paragraph line="26"><bold>Yato</bold>ti paccatte nissakkavacananti āha <bold>‘‘yaṃ nidānamassā’’</bold>ti. ‘‘Vinodentī’’ti kattuniddesena yena na vinodenti, taṃ kāraṇaṃ bādhitamevāti āha <bold>‘‘maggasaccena vinodentī’’</bold>ti. Vinodanañcettha santānato nīharaṇaṃ bahikaraṇaṃ sabbaso pahānaṃ, pahīne ca tasmiṃ kilese oghaṃ tarantīti dassento <bold>‘‘duttara’’</bold>ntiādimāha. Etasmiṃ adhigate na puna bhavoti <bold>apunabbhavo, nibbāna</bold>nti āha <bold>‘‘apunabbhavasaṅkhātassā’’</bold>tiādi. Yasmā ettha ‘‘ye naṃ pajānanti, yatonidāna’’nti padadvayena dukkhasamudayasaccāni, vinodanaggahaṇena maggasaccaṃ, apunabbhavaggahaṇena nirodhasaccaṃ pakāsitaṃ, tasmā vuttaṃ <bold>‘‘cattāri saccāni pakāsento’’</bold>ti.</paragraph>
    <paragraph line="27"><bold>Tasmiṃyevā</bold>ti yattha ṭhito ‘‘rāgo ca doso cā’’tiādinā pañhaṃ pucchi, tasmiṃyeva padese ṭhito. <bold>Desanānusārenā</bold>ti satthu sāmukkaṃsikadhammadesanāya anussaraṇena. <bold>Ñāṇaṃ pesetvā</bold>ti vipassanāpaṭipāṭiyā <pageBreak edition="Myanmar" number="1.0311" /> nibbānaṃ pati anubodhañāṇaṃ pesetvā pavattetvā. <bold>Sotāpattiphale patiṭṭhito</bold>ti sahassanayapaṭimaṇḍitassa paṭhamamaggassa adhigamena paṭhamaphale patiṭṭhito paṭilabhatīti yojanā. <bold>Na kiliṭṭhattabhāve tiṭṭha</bold>nti mahānubhāvattā ariyadhammassa. <bold>Setakaṇḍupīḷakasūciyo</bold>ti setabhāvaṃ patvā kaṇḍupīḷakā lomasūciyo <bold>sabbā</bold> anavasesā <bold>patitā</bold> paribhaṭṭhā apagatā. <bold>Bhummadevatāparihāra</bold>nti bhummadevattabhāvanti.</paragraph>
    <centered line="28">Sūcilomasuttavaṇṇanā niṭṭhitā.</centered>
    <subhead line="29">4. Maṇibhaddasuttavaṇṇanā</subhead>
    <paragraph line="30" number="238"><bold>Sukhaṃ paṭilabhatī</bold>ti diṭṭhadhammikādibhedaṃ sukhaṃ adhigacchati. <bold>Niccameva seyyo</bold> satimato āyatiṃ hitacaraṇato. Maṇibhaddo ‘‘satimāpuggalo satokārī sampati veraṃ nappasavatī’’ti adhippāyena ‘‘verā ca parimuccatī’’ti āha. Bhagavā pana satimantatāsiddhiyā veraparimuccanaṃ na accantikaṃ, nāpi ekantikaṃ paṭipakkhena parato ca appahīnattāti taṃ nisedhento <bold>‘‘verā ca na parimuccatī’’</bold>ti vatvā, yaṃ accantikaṃ ekantikañca <pageBreak edition="Vipassana Research Institut" number="1.0273" /> parassa vasena veraparimuccanaṃ, taṃ dassento <bold>‘‘yassā’’</bold>ti gāthamāha. <bold>Karuṇāyā</bold>ti appanāppattāya karuṇāya. <bold>Karuṇāpubbabhāge</bold>ti karuṇābhāvanāya vasena uppāditapaṭhamajjhānūpacāre. <bold>So</bold>ti karuṇābhāvanaṃ bhāvento puggalo. <bold>Mettaṃso</bold>ti mettacittaṃ aṃso eko kusalakoṭṭhāso etassāti mettaṃso. <bold>Tassa kenacī</bold>ti tassa arahato karuṇāya mettābhāvanāya ca sātisayattā tadabhāvena kenaci puggalena saddhiṃ verappasaṅgo nāma natthi. Iminā khīṇāsavepi mettākaruṇābhāvanārahite koci attano cittadosena veraṃ kareyya, na pana tasmiṃ mettākaruṇācetovimuttisamannāgate koci veraṃ kareyya. Evaṃ mahiddhikā brahmavihārabhāvanāti dasseti.</paragraph>
    <centered line="31">Maṇibhaddasuttavaṇṇanā niṭṭhitā.</centered>
    <subhead line="32">5. Sānusuttavaṇṇanā</subhead>
    <paragraph line="33" number="239"><bold>Yakkhena</bold><pageBreak edition="Myanmar" number="1.0312" /><bold>gahito hotī</bold>ti yakkhena anupaviṭṭho hoti. Tassa yakkhagahaṇassa kāraṇaṃ mūlato pabhuti vitthārato dassetuṃ <bold>‘‘so’’</bold>tiādimāha. Tassa antimabhavikattā ādito paṭṭhāya adhisīlasikkhāya sakkaccaṃ pūraṇanti dasseti <bold>‘‘so pabbajitakālato’’</bold>tiādinā. <bold>Paccāhāra</bold>nti paṭikkhepaṃ. <bold>Imasmiṃ sarabhaññe</bold>ti imasmiṃ mama dhammabhaṇane. <bold>Patti</bold>nti pattidānaṃ. <bold>Piyā honti,</bold> tenāha bhagavā ‘‘ākaṅkheyya ce, bhikkhave, bhikkhu ‘sabrahmacārīnaṃ piyo ca assaṃ manāpo ca garu ca bhāvanīyo cā’ti, sīlesvevassa paripūrakārī’’ti (ma. ni. 1.65). Tathā cāha <bold>‘‘tasmiṃ sāmaṇere’’</bold>tiādi.</paragraph>
    <paragraph line="34"><bold>Vuḍḍhimanvāyā</bold>ti yobbanappattiyā aṅgapaccaṅgānaṃ parivuḍḍhimāgamma. Kāmasambhogasamatthatāvasena <bold>paripakkindriyo</bold>. <bold>Anuyojetvāvā</bold>ti vissajjetvāva, gihibhāve vā anuyojetvāva. ‘‘Pubbe tuyhaṃ putto sīlavā kalyāṇadhammo lajjī kukkuccako sikkhākāmoti sambhāvito, idāni tato aññathā jāto’’ti ghosanāvasena <bold>devatānaṃ antare māheva me lajjaṃ uppādeyya</bold>.</paragraph>
    <paragraph line="35"><bold>Pāṭihāriyapakkhañcā</bold>ti cātuddasīpañcadasīaṭṭhamīnaṃ yathākkamaṃ ādito antato ādiantato ca pavesananikkhamanavasena uposathasīlassa paṭi paṭi abhimukhaṃ paccāvahitabbapakkhañca. <bold>Terasiyāpī</bold>ti paraṃ sattamīnavamīsupīti attho. Pavesabhūtañhi uposathasīlassa sattamīsu samādinnaṃ sīlaṃ paṭipadaṃ, navamīsu nikkhamabhūtanti ācariyā. Porāṇaṭṭhakathāyaṃ pana paccuggamanānugamanapariyāyena vuttanti āha <bold>‘‘manussā’’</bold>tiādi. <bold>Aḍḍhamāsa</bold>nti sakalakālapakkhaṃ <pageBreak edition="Vipassana Research Institut" number="1.0274" />. Evañhi vassavāsassa anugamanaṃ gataṃ hoti. <bold>Suṭṭhu samāgata</bold>nti suparisuddhaṃ sampannaṃ katvā attano santānaṃ āgataṃ. Taṃ pana attano cittena samaṃ pakārehi yuttaṃ hotīti āha <bold>‘‘sampayutta’’</bold>nti. Arahantānaṃ anukaraṇena <bold>seṭṭhacariyaṃ. ‘‘Na te hi yakkhā kīḷantī’’</bold>ti attano puttassa kāye adhimuccanaṃ attano kīḷanaṃ viya hotīti katvā āha.</paragraph>
    <paragraph line="36">Upāsikā <pageBreak edition="Myanmar" number="1.0313" /> yathāvuttauposathasīlena sīlavatī, sāmaṇero pana attano sāmaṇerasīlena sīlavā. <bold>Uppatitvā</bold>ti ākāse uppatitvā. <bold>Mokkho natthi</bold> dukkhāvahassa kammassa katūpacitattā.</paragraph>
    <paragraph line="37"><bold>Duvidhepi kāme</bold>ti vatthukāmakilesakāme. Kilesakāmaṃ pariccajanto eva hi vatthukāme pariccajati nāma. <bold>Vibbhamanavasena āgacchati</bold> bhikkhāya āhiṇḍanādipabbajitakiccato. <bold>Uppabbajitvā</bold> vigatasīlassa jīvato ānāpānamattena <bold>jīvantopi so matakova</bold>. Vuttañhetaṃ ‘‘maraṇañhetaṃ, sunakkhatta, ariyassa vinaye, yo sikkhaṃ paccakkhāya hīnāyāvattatī’’ti (ma. ni. 3.45).</paragraph>
    <paragraph line="38"><bold>Uṇhaṭṭhenā</bold>ti sapariḷāhaṭṭhena. <bold>Abhidhāvathā</bold>ti abhidhāvatīti imasmiṃ abhidhāvanakicce bhaddaṃ te hotūti vatvā gihibhāvāya abhidhāvatha. <bold>Nīharitvā</bold>ti nikkhāmetvā. Ekādasahi aggīhi ādittattā <bold>mahāḍāhasadise. Sallakkhetvā</bold>ti gihibhāve ādīnavaṃ, pabbajjāya ānisaṃsañca sallakkhetvā. <bold>Hirottappaṃ paṭilabhitvā</bold> ‘‘mama uppabbajitukāmataṃ sabrahmacārino jānissantī’’ti. Catunnaṃ parisānaṃ cittasaṅkhobhavasena <bold>sakalajambudīpaṃ khobhetvā</bold>.</paragraph>
    <centered line="39">Sānusuttavaṇṇanā niṭṭhitā.</centered>
    <subhead line="40">6. Piyaṅkarasuttavaṇṇanā</subhead>
    <paragraph line="41" number="240"><bold>Paccante</bold>ti pariyante. <bold>Pāṭiyekka</bold>nti saṅgītikāle visuṃ. Yamakavaggādikā brāhmaṇavaggapariyosānā chabbīsati vaggā etissāti <bold>chabbīsativaggā, tantī</bold>ti pāḷi. Uccārapassāvādi evarūpaṃ <bold>dubbhojanaṃ,</bold> ‘‘asucijegucchabhāvena duṭṭhu bhojana’’nti katvā, dubbhojanaggahaṇena vā vantagabbhamalādīni atidisati. <bold>Chaviādīni chetvā</bold>ti chaviādīni ativijjha ativiya pavisitvā. <bold>Aṭṭhimiñjaṃ āhacca aṭṭhāsi</bold> pītisamuṭṭhānauḷāroḷārarūpappavattiyā. Tenāha <bold>‘‘hadayaṅgamanīyo hutvā’’</bold>ti.</paragraph>
    <paragraph line="42"><bold>Dhammatāya</bold><pageBreak edition="Vipassana Research Institut" number="1.0275" /><pageBreak edition="Myanmar" number="1.0314" /><bold>samādiṇṇa</bold>nti kassaci santike aggahetvā sayameva tasmiṃ khaṇe saṃyatā homāti yathāsaṃyatā. <bold>Tatiyapadenā</bold>ti ‘‘sikkhema susīlya’’nti iminā padena. <bold>Sesā</bold>ti vuttāvasesā. <bold>Tisso</bold> adinnādānamicchācārasurāpānaviratiyo. <bold>Gahitā</bold> gobalībaddañāyena. Chātakaṃ dubbhikkhañca etthāti <bold>chātakadubbhikkhā,</bold> jighacchādubbhikkhābahulāyāti attho. <bold>Pisācayakkhayoniyā</bold>ti pettivisayasadisayakkhayoniyā api nāma muccemāti yojanā.</paragraph>
    <centered line="43">Piyaṅkarasuttavaṇṇanā niṭṭhitā.</centered>
    <subhead line="44">7. Punabbasusuttavaṇṇanā</subhead>
    <paragraph line="45" number="241"> Vasanaṭṭhānaggahaṇena rattiṭṭhānadivāṭṭhānādayo saṅgaṇhāti. <bold>Dvādasahatthamattameva gaṇhāti</bold> pakatisañcaraṇūpacāramattabyāpanato. <bold>Yathāparisa</bold>nti parisānurūpaṃ, yattha yattha parisā tiṭṭhati, taṃ taṃ ṭhānaṃ gacchati parisapariyantikattā. Satthu mukhavikārābhāvato pavesānuññaṃ sallakkhentī ‘‘nūna ayaṃ katādhikārā bhavissatī’’ti anumānasiddhaṃ <bold>upanissayaṃ disvā. Ekībhāvagamanenā</bold>ti hatthapāsūpagamanena parisāya missībhāvappattiyā. <bold>Puttakā</bold>ti puttaputtiyo. Anukampāyañhi <bold>ka</bold>-saddo.</paragraph>
    <paragraph line="46">Nibbānārammaṇena ariyamaggena muñciyamānā ganthā <bold>‘‘nibbānaṃ āgamma pamuccantī’’</bold>ti vuttā. <bold>Velātikkantā</bold>ti pamāṇato paricchindituṃ na sakkāti āha <bold>‘‘pamāṇātikkantā’’</bold>ti. <bold>Piyāyanā</bold>ti āsīsanā. Āsīsanaṃ pemavasena pemavatthuno esanā patthanāva hotīti āha <bold>‘‘magganā patthanā’’</bold>ti. <bold>Tato</bold>ti piyaputtādito. <bold>Pāṇīna</bold>nti sāmiatthe puthuvacanaṃ dukkhasaddāpekkhaṃ. <bold>Ke mocetī</bold>ti mocanakiriyāya kammaṃ pucchati? Ibharo pana atthavasena vibhattivipariṇāmoti <bold>‘‘pāṇineti āharitvā vattabba’’</bold>nti āha. <bold>Abhisambudha</bold>nti abhisambudhanto. Tenāha <bold>‘‘abhisambuddho’’</bold>ti. <bold>Saddhammassā</bold>ti upayogatthe sāmivacananti āha <bold>‘‘saddhammameva ajānitvā’’</bold>ti.</paragraph>
    <paragraph line="47"><bold>Puttassa anumodanaṃ karontī</bold>ti puttassa paṭipattianumodanaṃ karontī. <bold>Uggatā</bold>ti ettha kalale vaṭṭadukkhe nimujjamānā tato sīsaṃ ukkhipituṃ asakkonti <pageBreak edition="Myanmar" number="1.0315" /> ajja buddhānubhāvena paññāsīsaṃ ukkhipitā uggatā. Puna vinipātābhāvato sammadeva uggatattā <bold>samuggatā</bold>. Tathābhūtā sāsanepi uggatā samuggatā jātā. <bold>Catusaccapaṭivedhabhāva</bold>nti catusaccapaṭivedhassa atthibhāvaṃ. <bold>Kaṇḍukacchuādī</bold>ti <bold>ādi</bold>-saddena jegucchaasātādiṃ saṅgaṇhāti. <bold>Dibbasampattiṃ paṭilabhati</bold><pageBreak edition="Vipassana Research Institut" number="1.0276" /> pavattiyaṃ sampattidāyino kammassa katokāsattā. <bold>Tuṇhī uttarike hohī</bold>ti mātu-vacanaṃ sampaṭicchitvā tassa visesādhigamassa avibandhakaraṇasammāpayogena yathāladdhavisesāya mātuyā vasena yasmā dhītā diṭṭhadhammikasampattilābhī, tasmā vuttaṃ <bold>‘‘mātu ānubhāvenevā’’</bold>ti.</paragraph>
    <centered line="48">Punabbasusuttavaṇṇanā niṭṭhitā.</centered>
    <subhead line="49">8. Sudattasuttavaṇṇanā</subhead>
    <paragraph line="50" number="242"><bold>Karaṇīyenā</bold>ti ettha <bold>karaṇīya</bold>nti vāṇijjakammaṃ adhippetanti taṃ vivaranto <bold>‘‘anāthapiṇḍiko cā’’</bold>tiādimāha. <bold>Vikkīyatī</bold>ti vikkayaṃ gacchati. <bold>Tatheva karotī</bold>ti yathā rājagahaseṭṭhinā sāvatthiṃ gantvā kataṃ, tatheva rājagahaṃ gantvā karoti. <bold>Svāya</bold>nti anāthapiṇḍiko.</paragraph>
    <paragraph line="51"><bold>Taṃ divasa</bold>nti yaṃ divasaṃ anāthapiṇḍiko, gahapati, rājagahasamīpaṃ upagato, taṃ divasaṃ. <bold>Paṇṇa</bold>nti sāsanaṃ. <bold>Na suṇī</bold>ti asuṇanto ‘‘paṇṇaṃ na suṇī’’ti vutto. Dhammagāravena hi so seṭṭhi aññaṃ kiccaṃ tiṇāyapi na maññi. Tenāha <bold>‘‘dhammassavanatthāyā’’</bold>tiādi. <bold>Dārakarūpāna</bold>nti dārakānaṃ. Anatthantarakaro hi <bold>rūpa</bold>-saddo yathā ‘‘gorūpāna’’nti. <bold>Pañcavaṇṇa</bold>nti khuddikādibhedaṃ pañcappakāraṃ pītiṃ paṭilabhi. Anukkamena hi tā etassa sambhavanti. <bold>‘‘Sīsena uṭṭhāya…pe… gacchatī’’</bold>ti padaṃ pītisamuṭṭhānarūpavasena lakkhetvā vuttaṃ.</paragraph>
    <paragraph line="52"><bold>Sivathikāya vasatī</bold>ti sivathikāya samīpe vasati. Susānassāsannaṭṭhāne hi so vihāro. <bold>Athassā</bold>ti athassa anāthapiṇḍikassa ‘‘akālo…pe… upasaṅkamissāmī’’ti etaṃ ahosi. <bold>Buddhagatāya satiyā</bold>ti <pageBreak edition="Myanmar" number="1.0316" /> aññaṃ kiñci acintetvā buddhagatāya eva satiyā sayanavaragato nipajji. Tena vuttaṃ <bold>‘‘taṃ divasa’’</bold>ntiādi.</paragraph>
    <paragraph line="53"><bold>Balavappasādo</bold>ti buddhārammaṇā balavatī saddhā. <bold>Pītiāloko</bold>ti purimabuddhesu cirakālaṃ paricayaṃ gatassa balavato pasādassa vasena ‘‘buddho’’ti nāmaṃ savanamattena uppannāya uḷārāya pītiyā samuṭṭhāpito vipassanobhāsasadiso sātisayo āloko hoti cittapaccayautusamuṭṭhāno. Tenāha <bold>‘‘sabbatamaṃ vigacchī’’</bold>tiādi. ‘‘Devatā hi katā’’tipi vadanti, purimo evettha yutto.</paragraph>
    <paragraph line="54"><bold>Amanussā</bold>ti <pageBreak edition="Vipassana Research Institut" number="1.0277" /> adhigatavisesā devatā. Tā hi seṭṭhissa sampattiṃ paccakkhato passiṃsu. Tenāha <bold>‘‘ayaṃ mahāseṭṭhī’’</bold>tiādi. <bold>Allasarīra</bold>nti tāvadeva chaḍḍitaṃ acchinnaṃ vā kaḷevaraṃ. <bold>Aparampī</bold>ti mataṃ kuthitakuṇapaṃ. <bold>Parikiriṃsū</bold>ti samantato osaritā ahesuṃ. <bold>Āloko antaradhāyi</bold>pītivegassa mandabhāvena taṃsamuṭṭhānarūpānaṃ dubbalabhāvato.</paragraph>
    <paragraph line="55"><bold>Imināvā</bold>ti adhikārena sahassapadena eva sambandhitabbāni. Padaṃ vītiharati etthāti <bold>padavītihāro,</bold> padavītihāraṭṭhānaṃ. <bold>Samagamane</bold>ti dutavilambitaṃ akatvā samagamane. <bold>Tato</bold>ti tesu soḷasabhāgesu. <bold>Eko koṭṭhāso</bold>ti yathāvuttaṃ padavītihārapadesaṃ soḷasadhā bhinnassa eko bhāgo. <bold>Pavattacetanā</bold>ti yathāvuttakalāsaṅkhātassa padesassa laṅghanadhāvanapavattacetanā. Padaṃ vā vītiharati etenāti <bold>padavītihāro,</bold> tathāpavattā kusalacetanā. ‘‘Tassā phalaṃ soḷasadhā katvā’’ti vadanti. Patiṭṭhahantassa vasena gahitanti yojanā. Vivaṭṭanissitāya eva ratanattayapūjāya dhammassavanassa sikkhāpadasamādānassa saraṇagamanassa ca atthāya gacchatopi vasena vaṭṭati. Paṭhamaṃ vuttagamanaṃ lokuttaravisesādhigamassa ekantikaṃ, dutiyaṃ anekantikanti <bold>‘‘vaṭṭatiyevā’’</bold>ti sāsaṅkavacanaṃ.</paragraph>
    <paragraph line="56"><bold>So</bold>ti anāthapiṇḍiko seṭṭhi. <bold>Anuyuttā</bold>ti anugāmino sahāyā. Teva sandhāya vadati. ‘‘Sivako amanusso’’ti apare. Na kevalaṃ ‘‘anuyuttāpi me atthi, kasmā bhāyāmī’’ti evaṃ sūro ahosi? Atha kho buddhagatāya tikkhavisadasabhāvena sabbaṃ parissayaṃ madditvāpi <pageBreak edition="Myanmar" number="1.0317" /> agamāsīti dassetuṃ <bold>‘‘apicā’’</bold>tiādi vuttaṃ. Pakkhandanalakkhaṇā hi saddhā, tāya yuttako sappurisopi saddhammaguṇavasena sabbaṃ parissayaṃ madditvā pakkhandatīti daṭṭhabbaṃ.</paragraph>
    <paragraph line="57">Sabbakāmasamiddhatā pariccāgasīlatā uḷārajjhāsayatā paradukkhāpanayakāmatā paresaṃ hitesitā parasampattipamodanāti evamādīnaṃ mahāguṇānaṃ vasena niccakālaṃ anāthānaṃ piṇḍadāyakattā ‘‘anāthapiṇḍiko’’ti evaṃ <bold>uppannaṃ nāmaṃ. Evamāhā</bold>ti ‘‘ehi sudattā’’ti evaṃ āha.</paragraph>
    <paragraph line="58"><bold>Kilesaparinibbānenā</bold>ti sabbaso rāgādikilesavūpasamena. <bold>Kilesavūpasama</bold>nti sabbaso sabbesaṃ kilesānaṃ vūpasamaṃ aggamaggena patvā. <bold>Anupubbikatha</bold>nti dānādikathaṃ. Sā hi anupubbena kathetabbattā ‘‘anupubbikathā’’ti vuccati. Taṃ sandhāya vuttaṃ – ‘‘atha kho bhagavā anupubbiṃ kathaṃ kathesi. Seyyathidaṃ – dānakathaṃ sīlakathaṃ saggakathaṃ kāmānaṃ ādīnavaṃ okāraṃ saṃkilesaṃ nekkhamme ānisaṃsaṃ pakāsesī’’ti (cūḷava. 305). <bold>Matthake</bold>ti anupubbikathāya upari parato. <bold>Cattāri saccāni pakāsesī</bold>ti yathā mahāseṭṭhi sahassanayapaṭimaṇḍite sotāpattiphale <pageBreak edition="Vipassana Research Institut" number="1.0278" /> patiṭṭhāti, evaṃ pavattinivattiyo saha hetunā vibhajanto cattāri ariyasaccāni pakāsesīti.</paragraph>
    <centered line="59">Sudattasuttavaṇṇanā niṭṭhitā.</centered>
    <subhead line="60">9. Paṭhamasukkāsuttavaṇṇanā</subhead>
    <paragraph line="61" number="243"><bold>Rathika</bold>nti racchaṃ. <bold>Gahetvā</bold>ti gantvā. <bold>Siṅghāṭaka</bold>nti aññattha tikoṇā racchā vuccati. Idha pana ‘‘catukka’’nti vuttaṃ. <bold>‘‘Madhupīkā’’</bold>ti ettha <bold>madhu</bold>-saddena madhuviseso vuccatīti āha <bold>‘‘gandhamadhupānaṃ pītā viyā’’</bold>ti. Sāmaññajotanā hi visese tiṭṭhatīti <bold>gandhamadhū</bold>ti ca ativiya madhuro madaniyo eko madhuviseso. Tenāha <bold>‘‘asaññī hutvā sayatevā’’</bold>ti.</paragraph>
    <paragraph line="62">Na paṭivānīyaṃ <pageBreak edition="Myanmar" number="1.0318" /> na apanetabbanti <bold>appaṭivānīyaṃ</bold>. Tenāha <bold>‘‘bāhirakañhī’’</bold>tiādi. Yaṃ kiñci santapaṇītabhāvāvahaṃ na secananti <bold>asecanakaṃ</bold>. Tato eva <bold>anāsittakaṃ. Ojavanta</bold>nti bahusammataojavantasadisatāya ojavantaṃ. Tenāha <bold>‘‘yathā hī’’</bold>tiādi. <bold>Dhammatāyā</bold>ti attano sabhāveneva. <bold>Madhuro</bold> iṭṭho. <bold>Pivantī viyā</bold>ti sukkāya bhikkhuniyā upanīyamānaṃ saddhammāmatarasaṃ attano sotañjaliṃ pūretvā odahantīva. Valāhakato āgataṃ <bold>valāhakaṃ</bold>.</paragraph>
    <centered line="63">Paṭhamasukkāsuttavaṇṇanā niṭṭhitā.</centered>
    <subhead line="64">10. Dutiyasukkāsuttavaṇṇanā</subhead>
    <paragraph line="65" number="244"><bold>Bahuṃ vata puññaṃ pasavati</bold> sabbaganthavimuttiyā sīlasamannāgatena aggadakkhiṇeyyāya sukkāya theriyā bhojanassa dinnattā.</paragraph>
    <centered line="66">Dutiyasukkāsuttavaṇṇanā niṭṭhitā.</centered>
    <subhead line="67">11. Cīrāsuttavaṇṇanā</subhead>
    <paragraph line="68" number="245"><bold>Ekādasamaṃ uttānameva</bold> dasamena sadisattā. Tattha hi bhojanaṃ upāsakassa ābhataṃ, idha cīvaradānanti ayameva viseso.</paragraph>
    <centered line="69">Cīrāsuttavaṇṇanā niṭṭhitā.</centered>
    <subhead line="70">12. Āḷavakasuttavaṇṇanā</subhead>
    <paragraph line="71" number="246"><bold>Āḷaviya</bold>nti <pageBreak edition="Vipassana Research Institut" number="1.0279" /> itthiliṅgavasena taṃ raṭṭhampi nagarampi vuccati. Raṭṭhe adhippetepi na ettha bahuvacanaṃ tathāruḷhiyā abhāvato. <bold>Tañca bhavana</bold>nti tañca āḷavakassa yakkhassa bhavanaṃ. <bold>Tatthā</bold>ti āḷavakassa bhavane. ‘‘Atha kho āḷavako yakkho yena bhagavā tenupasaṅkamī’’ti <bold>ettha</bold> tasmiṃ pāṭhapadese. <bold>Ayamanupubbikathā</bold>ti ayaṃ idāni vuccamānā anupubbato āgatā kathā. Āḷaviyā issaroti āḷavo, <bold>āḷavako</bold>ti ca <pageBreak edition="Myanmar" number="1.0319" /> rājā vutto. Kadāci corapaṭibāhanatthaṃ, kadāci ussāhasattivibhāvanavasena paṭirājanisedhanatthaṃ, kadāci lakkhayogyaviniyogavasena byāyāmakaraṇatthañca. Migānaṃ vananato vasanato vānato vā ‘‘migavā’’ti laddhasamaññaṃ <bold>migavaṃ. Tassevā</bold>ti rañño eva. <bold>Migo</bold>ti eko eṇimigo. <bold>Tiyojana</bold>nti accantasaṃyoge upayogavacanaṃ. <bold>Udakaṃ viya pavisitvā ṭhita</bold>nti yathā parissamappatto udakaṃ pavisitvā ṭhito nirassāso hoti, evaṃ viya ṭhitaṃ. <bold>Mūla</bold>nti samīpaṃ. Yakkhaṃ disvāva rañño bhayaṃ chambhitattaṃ ūrutthambhaṃ ahosi, tasmā rājā palāyituṃ nāsakkhi. Tena vuttaṃ <bold>‘‘khādituṃ upagato’’</bold>ti. Atha rājā dvidhā chinnaṃ migaṃ datvā attānaṃ mocetukāmo ahosi. Yakkho ‘‘nanu mama hatthagatakālato paṭṭhāya migopi mama santako, tattha kinnāma te kerāṭiyamidaṃ datvā attano mocana’’nti rājānaṃ na muñci. Atha rājā tassa tādisaṃ paṭiññātaṃ akāsi. Tena vuttaṃ <bold>‘‘rājā tena saddhi’’</bold>ntiādi. <bold>Bhavanaṃ anupagata</bold>nti idaṃ mama bhavanaṃ anupagataṃ. <bold>Ananuññāta</bold>nti upagatena sāmibhūtena ananuññātañca. Etena upagataṃ taṃ, idāni tādisena anuññātañca khādituṃ labhāmīti dasseti.</paragraph>
    <paragraph line="72"><bold>Maccupathe</bold>ti maccugocare. Āsannamaraṇatāya evamāhaṃsu.</paragraph>
    <paragraph line="73">Taṃ āḷavakakumāraṃ ādāya pakkamiṃsūti yojanā. Tassa rañño mahesī āḷavakakumārassa mātāti vuttā. Devisahassānaṃ vippalapantīnanti vacanaṃ pariṇāmetabbaṃ.</paragraph>
    <paragraph line="74"><bold>Desanāpariyosāne</bold>ti yakkhaṃ dametvā paccāgantvā nagaradvārasamīpe rukkhamūle nisinnena bhagavatā sarājikāya mahatiyā parisāya desitadesanāya pariyosāne. <bold>So</bold>ti bhagavā. <bold>Bhavane evā</bold>ti vimāne eva. <bold>Bhagavāpi passati</bold> pakaticakkhunāva nigrodhassa upari nibbattattā.</paragraph>
    <paragraph line="75"><bold>Tatrā</bold>ti tasmiṃ ‘‘rosetukāmatāyā’’ti vacane. <bold>Tesa</bold>nti sātāgirihemavatānaṃ. Kāladīpadesakulajanettiāyuppamāṇavisayaṃ <pageBreak edition="Vipassana Research Institut" number="1.0280" /><bold>pañcamahāvilokitaṃ</bold>. <bold>‘‘Sītaṃ byapagataṃ hoti, uṇhañca upasammatī’’</bold>tiādinā (bu. vaṃ. 2.83) āgatāni <bold>dvattiṃsa pubbanimittāni</bold>. Kaṭippadesavatthikosakaṇṇato <bold>tidhā. Saddo</bold>ti āḷavakassa ugghositasaddo.</paragraph>
    <paragraph line="76">Iminā <pageBreak edition="Myanmar" number="1.0320" /> pasaṅgena sakalajambudīpaṃ byāpetvā pavatte aparepi tayo sadde yathā ete, evaṃ āḷavakassa ugghositasaddopīti dassetuṃ <bold>‘‘cattāro’’</bold>tiādi vuttaṃ. <bold>Osakkante</bold>ti parihāyamāne.</paragraph>
    <paragraph line="77"><bold>Cuṇṇentā</bold>ti cuṇṇetuṃ samatthataṃ sandhāya vuttaṃ, na pana cuṇṇanavasena vuttaṃ. Tenāha <bold>‘‘mā kassacī’’</bold>tiādi. <bold>Ussāvabindumattampī</bold>ti ussāvapatanamattampi. <bold>Khurappaṃ</bold> sallaṃ.</paragraph>
    <paragraph line="78"><bold>Seṭṭhānī</bold>ti ajeyyena appaṭihatabhāvena uttamāni. <bold>Dussāvudha</bold>nti āvudhakiccakaraṃ uttariyaṃ dussaṃ. Imāni kira sakkādīnaṃ puññānubhāvena nibbattāni appaṭihatappabhāvāni paṭipakkhavidhamanayuttāni avajjhāni āvudhāni. Tenāha <bold>‘‘yadi hī’’</bold>tiādi.</paragraph>
    <paragraph line="79"><bold>Asanivicakkaṃ viyā</bold>ti asanimaṇḍalaṃ viya.</paragraph>
    <paragraph line="80"><bold>Pitta</bold>nti alagaddapittaṃ. <bold>Bhindeyyā</bold>ti āsiñceyya. <bold>Sukha</bold>nti sukaraṃ. <bold>Mudubhūtacittavavatthānakaraṇattha</bold>nti mudubhūtaṃ attano citte vavatthānassa karaṇatthaṃ.</paragraph>
    <paragraph line="81"><bold>Evaṃ vutte</bold>ti ‘‘na khvāha’’nti evaṃ vutte. Bhagavato sāsane ṭhite payirupāsitvā uggahitaṃ bhagavantaṃ payirūpāsitvā uggahitameva nāmāti āha <bold>‘‘kassapaṃ…pe... uggahesu’’</bold>nti. <bold>Puṭṭhapañhā</bold>ti sammāsambuddhena puṭṭhapañhā. Yasmā buddhavisaye puṭṭhapañhā, tasmā buddhavisayāva honti.</paragraph>
    <paragraph line="82"><bold>Paṭisedhetvā</bold>ti vācāya asakkuṇeyyabhāveneva paṭisedhetvā. ‘‘Yadākaṅkhasī’’ti padasandhivasena niddesoti āha <bold>‘‘yadi ākaṅkhasī’’</bold>ti. Tena tuyhaṃ pucchaṃ tāva sutvā vissajjessanti dasseti. Tenāha <bold>‘‘na me’’</bold>tiādi. Dutiyavikappe <bold>da</bold>-kāro padasandhikaroti āha <bold>‘‘yaṃ ākaṅkhasī’’</bold>ti. ‘‘Puccha, āvuso, sutvā jānissāmī’’ti avatvā sabbaññubuddhassa aniyametvā vacanaṃ sabbavisayaṃ hotīti āha <bold>‘‘sabbaṃ te’’</bold>tiādi.</paragraph>
    <paragraph line="83"><bold>Kiṃ</bold><pageBreak edition="Vipassana Research Institut" number="1.0281" /><bold>sū</bold>ti ettha <bold>ki</bold>nti pucchāyaṃ, <bold>sū</bold>ti saṃsaye, kiṃ nūti attho? <bold>Idhā</bold>ti imasmiṃ loke. <bold>Tasmā vitta</bold>nti yasmā vittikaraṇato vittaṃ. <bold>Sukata</bold>nti suṭṭhu sakkaccaṃ kataṃ. <bold>Sukha</bold>nti iṭṭhaphalaṃ. Tattha yaṃ padhānaṃ, taṃ dassetuṃ <bold>‘‘kāyikacetasikaṃ sāta’’</bold>ntiādi vuttaṃ. Nissandaphalañhi taggahaṇena gahitameva <pageBreak edition="Myanmar" number="1.0321" /> hoti. <bold>Appetī</bold>ti pāpeti. Atisayatthajotano tara-saddoti āha <bold>‘‘atisayena sādū’’</bold>ti. Rasasaññitāya iṭṭhānaṃ rāgādidhammānaṃ. <bold>Kena pakārenā</bold>ti <bold>kathaṃ</bold>-saddassa atthamāha. <bold>Kathaṃjīvi</bold>nti yadi samāsapadametaṃ, ‘‘katha’’nti sānunāsikā katāti āha <bold>‘‘gāthābandhasukhattha’’</bold>ntiādi.</paragraph>
    <paragraph line="84"><bold>Saddhīdha vitta</bold>nti ekadesena samudāyadassanaṃ samuddapabbatanidassanaṃ viya. <bold>Iti</bold>-saddo ādiattho daṭṭhabbo. ‘‘Vittikaraṇato vitta’’nti vuttamatthaṃ sandhāya hetūpamāhi yojetvā dassetuṃ <bold>‘‘yathā hī’’</bold>tiādi vuttaṃ. Tena sukhāvahanato, dukkhapaṭibāhanato, dāliddiyūpasamanato, ratanapaṭilābhahetuto, lokasantatiāvahanato ca saddhā vittaṃ yathā taṃ hiraññasuvaṇṇādīni. Tenāha <bold>‘‘eva’’</bold>ntiādi. Nanu cetanā sammādiṭṭhiādayo ca sātisayaṃ vipākasukhaṃ āvahanti, taṃ kathaṃ saddhā āvahatīti? Saddhādhurabhāvasabhāvato. Tenāha <bold>‘‘saddhādhurena paṭipannāna’’</bold>nti. Tassa ca sesapadesupi yojetabbaṃ.</paragraph>
    <paragraph line="85">Idāni yaṃ hiraññasuvaṇṇādi saddhāvittassa opammaṃ, taṃ hīnaṃ, saddhāvittameva uttamanti pāḷiyaṃ seṭṭhaggahaṇaṃ katanti dassetuṃ <bold>‘‘yasmā panā’’</bold>tiādi vuttaṃ. Paralokaṃ gataṃ anugacchatīti <bold>anugāmikaṃ</bold>. Aññehi na sādhāraṇanti <bold>anaññasādhāraṇaṃ. Sabbasampattihetū</bold>ti sabbāsaṃ sīlasampadādīnaṃ lokiyalokuttarānaṃ sampattīnaṃ hetu. <bold>Anatthāya hoti</bold> anupāyapaṭipattito. <bold>Tasmā</bold> anugāmikattā. Anaññasādhāraṇattā sabbasampattihetubhāvato hiraññādivittanidānattā ca <bold>saddhāvittameva seṭṭhaṃ</bold>. Ukkaṭṭhaparicchedadesanā yathā ‘‘satthā devamanussāna’’nti.</paragraph>
    <paragraph line="86"><bold>‘‘Dasakusaladhammo’’</bold>ti iminā ekaccānaṃyeva dānādidhammānaṃ saṅgaho, na sabbesanti asaṅgahitasaṅgaṇhanatthaṃ <bold>‘‘dānasīlabhāvanādhammo vā’’</bold>ti vuttaṃ. <bold>‘‘Sukha’’</bold>nti tividhassapi sukhassa sādhāraṇaggahaṇametanti taṃ savisesaladdhaṃ puggalavasena dassento <bold>‘‘soṇaseṭṭhi…pe… āvahatī’’</bold>ti āha. Yo so padumavatiyā deviyā putto mahāpadumo nāma rājā dibbasukhasadisaṃ rajjasukhamanubhavitvā pacchā paccekabuddho hutvā nibbānasukhamanubhavi, taṃ nidassanabhāvena gahetvā āha <bold>‘‘mahāpadumādīnaṃ viya nibbānasukhañca āvahatī’’</bold>ti.</paragraph>
    <paragraph line="87">Atthuddhāranayena <pageBreak edition="Vipassana Research Institut" number="1.0282" /><pageBreak edition="Myanmar" number="1.0322" /> saccasaddaṃ saṃvaṇṇento <bold>‘‘anekesu atthesu dissatī’’</bold>ti āha. <bold>Vācāsacce</bold> dissati saccasaddo ‘‘bhaṇe’’ti vuttattāti adhippāyo. <bold>Viratisacce</bold> dissati. Veramaṇīsu hi patiṭṭhitā samaṇabrāhmaṇā <bold>‘‘sacce ṭhitā’’</bold>ti vuccanti. Attākārampi vatthuṃ idameva saccaṃ moghamaññanti pavattiyākāraṃ upādāya diṭṭhi eva saccanti diṭṭhisaccaṃ, tasmiṃ <bold>diṭṭhisacce</bold> dissatīti yojanā. <bold>Brāhmaṇasaccānī</bold>ti paramatthabrahmānaṃ saccāni, yāni ‘‘sabbe pāṇā avajjhā, sabbe kāmā aniccā, sabbe bhavā aniccā, nāhaṃ kvacani kassaci kiñcanatasmi’’ntiādinā (a. ni. 4.185) catukkanipāte āgatāni. Paramatthabhūtaṃ saccaṃ nibbānaṃ. <bold>Abbhantaraṃ katvā</bold>ti antogadhameva katvā, tehi saddhinti attho paramatthasaccānampi sādutarattā. <bold>Yassānubhāvenā</bold>ti yassa vācāsaccassa ānubhāvena.</paragraph>
    <paragraph line="88"><bold>Udakamhi dhāvatī</bold>ti udakapiṭṭhiyaṃ abhijjamānāyaṃ pathaviyā viya dhāvati gacchati mahākappinarājā viya. <bold>Visampi saccena hananti paṇḍitā</bold>ti kaṇhadīpāyanādayo viya. <bold>Saccenā</bold>ti macchajātake bodhisattassa viya saccena <bold>devo thanayaṃ pavassati. Sacce ṭhitā</bold>ti viratisacce vācāsacce ca ṭhitā tayopi bodhisattā. <bold>Nibbuti</bold>nti nibbānaṃ patthayanti. <bold>Sādutara</bold>nti sātataraṃ iṭṭhataravipākadānato.</paragraph>
    <paragraph line="89"><bold>Rasāna</bold>nti niddhāraṇatthe sāmivacanaṃ. Niddhāraṇañca koci kutoci kenaci imanti kassaci vacanaṃ na sādhetīti dassento <bold>‘‘ye ime’’</bold>tiādimāha. Tena hi nibbānaṃ rasasamudāyato sādutaratāvisesena niddhārīyati. Tattha ye ime vuccantīti yojanā. <bold>Sāyanīyadhammā</bold>ti jivhāya sāyitabbā dhammā. Rasāyatanaṃ rasoti āha <bold>‘‘mūlaraso khandharaso’’</bold>tiādi. <bold>Phalarasa</bold>nti phalassa rasaṃ, phalaṃ pīḷetvā tāpetvā gahetabbarasanti attho. <bold>Arasarūpo</bold>ti ācārarahitasabhāvo. Rūpassa assādanavasena uppajjanakasukhadhammā <bold>rūparasā</bold>. Esa nayo <bold>saddarasā</bold>dīsu. <bold>Saddaraso</bold>ti byañjanasambhūto raso. <bold>Vimuttiraso</bold>ti vimuttisampattiko raso. <bold>Attharaso</bold>ti atthassa paṭivijjhanavasena uppajjanakasukhaṃ attharaso, tathā <bold>dhammaraso veditabbo. Rūpācārā</bold>tiādīsu rasaggahaṇena phalarasaṃ vadati. So hi phalassa rūpo ca, rasitabbato āsādetabbato raso cāti <bold>‘‘rūparaso’’</bold>ti vuccati. <bold>Ācāro</bold><pageBreak edition="Myanmar" number="1.0323" /> pana sāmaggīrasahetutāya <bold>‘‘raso’’</bold>ti vutto. <bold>Saccaṃ have</bold>ti ettha <bold>have</bold>ti ekaṃsatthe nipāto, ekaṃsattho ca avadhāraṇamevāti āha <bold>‘‘saccameva sādutara’’</bold>ntiādi. <bold>Sarīramupabrūhenti,</bold> na cittaṃ. Nanu ca sukhuppattipayojanattā cittampi upabrūhentīti? Na, sukhassa sarīrabrūhanaṃ paṭicca uppannattā. <bold>Viratisaccavācā</bold>ti saccavisesena sampajjanaṃ vadati. <bold>Cittamupabrūheti</bold> padālikāya virativācāya saccarase sati samathavipassanādīhi <pageBreak edition="Vipassana Research Institut" number="1.0283" /> cittaparibrūhanassa sambhavato maggaphalānisaṃsaṃ gaṇhāti. <bold>Asaṃkilesikañca sukhamāvahati</bold> vivaṭṭasannissitattā. <bold>Vimuttiraso</bold>ti phalasukhaṃ vadati nibbānasukhampi vā. <bold>Paramatthasaccaraso</bold> nāma nibbānaraso. Tathā hi taṃ ‘‘accutirasaṃ assāsakaraṇarasa’’ntipi vuccati. Tena <bold>paribhāvitattā</bold>ti vimuttirasassa sādutarabhāvadassanatthaṃ. Evaṃ santepi ‘‘vimuttirasaparibhāvitattā’’ti etena kāmaṃ vimuttiraso vā paramatthasaccaraso vā sādutararasāti dasseti. <bold>Tadadhigamūpāyabhūta</bold>nti tassa paramatthasaccassa adhigamūpāyabhūtaṃ. <bold>Atthañca dhammañcā</bold>ti phalañca kāraṇañca nissāya pavattito attharasā dhammarasā ca sādū, tatopi paramatthasaccameva sādurasanti adhippāyo.</paragraph>
    <paragraph line="90">Lokuttaraṃ lokiyañca atthaṃ ajānanto <bold>andho,</bold> lokiyatthameva jānanto <bold>ekacakkhu,</bold> ubhayaṃ jānanto <bold>dvicakkhu</bold>. Parahitaṃ attahitañca ajānanto <bold>andho,</bold> attahitameva jānanto <bold>ekacakkhu,</bold> ubhayatthaṃ jānanto <bold>dvicakkhu</bold>. So dvicakkhupuggalo <bold>paññājīvī</bold>. Taṃ pana gahaṭṭhapabbajitavasena vibhajitvā dassetuṃ <bold>‘‘gahaṭṭho vā’’</bold>tiādi vuttaṃ. Gahaṭṭhapaṭipadaṃ ārādhetvā cāti yojanā. <bold>Ārādhetvā</bold>ti ca sādhetvāti attho.</paragraph>
    <paragraph line="91"><bold>Purimanayenevā</bold>ti kassapasammāsambuddhavissajjitanayeneva. <bold>Kiñcāpī</bold>ti anujānanasandassanatthe nipāto. Kiṃ anujānātīti? Gāthāya catūhi padehi vuttesu atthesu ekassa atthassa siddhiyaṃ itaresampi siddhiṃ anujānāti. Tenāha <bold>‘‘yo catubbidhamoghaṃ…pe… parisujjhatī’’</bold>ti. Kiṃ sandassetīti? Yesaṃ pāpadhammānaṃ balavabhāvena oghataraṇādi na sijjhati, tesaṃ paṭipakkhānaṃ nissandehavasena sandassanaṃ. Tenāha <bold>‘‘evaṃ santepī’’</bold>tiādi. <bold>Oghataraṇa</bold>nti oghataraṇapaṭipattiṃ. <bold>Asaddahanto</bold>ti evaṃ paṭipajjanto <pageBreak edition="Myanmar" number="1.0324" /> imāya paṭipattiyā oghaṃ taratīti na saddahanto. <bold>Na pakkhandatī</bold>ti pakkhandanalakkhaṇāya saddhāya na ugghāṭīyatīti na otarati. <bold>Cittavossaggenā</bold>ti yathākāmācāravasena cittassa vossajjanena. <bold>Pamatto</bold> pamādaṃ āpanno. <bold>Tatthevā</bold>ti kāmesu eva. <bold>Visattattā</bold> laggattā. <bold>Vokiṇṇo</bold>ti visevito. <bold>Tasmā</bold>ti vuttassa catubbidhassapi atthassa hetubhāvena paccāmasanaṃ. <bold>Tappaṭipakkha</bold>nti assaddhiyādīnaṃ paṭipakkhaṃ saddhādīnaṃ okāsattā.</paragraph>
    <paragraph line="92"><bold>Etāyā</bold>ti gāthāyaṃ iminā padenāti sambandho. Sappurisasaṃsevo saddhammassavanaṃ yonisomanasikāro dhammānudhammapaṭipattīti imesaṃ sotāpattimaggādhigamassa aṅgānaṃ āsannakāraṇaṃ saddhindriyanti āha <bold>‘‘sotāpattiyaṅgapadaṭṭhānaṃ saddhindriya’’</bold>nti. Vuttañhetaṃ – ‘‘saddhājāto upasaṅkamati <pageBreak edition="Vipassana Research Institut" number="1.0284" />, upasaṅkamanto payirupāsati, payirupāsanto sotaṃ odahati, ohitasoto dhammaṃ suṇātī’’tiādi (ma. ni. 2.183, 432). Diṭṭhoghaṃ tarati etenāti <bold>diṭṭhoghataraṇaṃ,</bold> diṭṭhoghassa taraṇaṃ. Kāmañcettha ‘‘tarati ogha’’nti vuttaṃ, vattamānasamīpepi pana vattamānaṃ viya voharaṇaṃ yuttaṃ diṭṭhoghassa tiṇṇabhāvassa ekantikattāti <bold>‘‘sotāpannañca pakāsetī’’</bold>ti vuttaṃ. Esa nayo sesesupi. Diṭṭhivicikicchādipaṭipattantarāyakarānaṃ pāpadhammānaṃ samucchinnattā <bold>sotāpanno…pe… appamādena samannāgato. ‘‘Sotāpatti…pe… taratī’’</bold>ti ettake vutte sakideva imassa lokassa āgamanampi gahitaṃ siyāti tannivattanatthaṃ <bold>‘‘ārādhetvā…pe… avasesa’’</bold>nti vuttaṃ. Nanu ‘‘avasesa’’nti vuttattā sotāpattimaggena atiṇṇaṃ anavasesaṃ bhavoghavatthu gahitameva siyāti? Na, upari dvīhi maggehi taritabbānaṃ tesaṃ parato dvinnaṃ pahānavasena vuccamānattā. Apavādavisayampi pariharati – ‘‘evaṃ esā codanā attano visaye na patiṭṭhātī’’ti. Anādikālabhāvattā kāmasaññāya kāmoghataraṇaṃ mahatā eva vīriyena sādhetabbanti āha <bold>‘‘vīriyenā’’</bold>ti. <bold>Tatiyaṃ maggaṃ ārādhetvā</bold>. Kāmoghassa vatthu <bold>kāmoghavatthu,</bold> kāmaguṇehi saddhiṃ sabbo kāmabhavo. <bold>Kāmoghasaññita</bold>nti kāmoghasaṅkhātaṃ. Kāmanaṭṭhena kāmo ca so dukkho cāti <bold>kāmadukkhaṃ</bold>. Assādanaṭṭhena kāmo eva saññāti kāmasaññā, sabbaso samucchinnattā vigatā kāmasaññā etissāti <bold>vigatakāmasaññā</bold><pageBreak edition="Myanmar" number="1.0325" />. Sabbesaṃ rāgādimalānaṃ mūlabhūtattā sattasantānassa visesato malīnasabhāvāpādanato paramaṃ ukkaṃsagataṃ malanti <bold>paramamalaṃ,</bold> avijjā. Tenāha bhagavā – ‘‘avijjāparamaṃ mala’’nti (dha. pa. 243).</paragraph>
    <paragraph line="93"><bold>Paññāpadaṃ gahetvā</bold>ti yathāvuttaṃ paññāpadaṃ hadaye ṭhapetvā. Tappasaṅgena attano paṭibhānena sabbehi viya uggahitaniyāmena. <bold>Sabbatthevā</bold>ti pañcasupi ṭhānesu. <bold>Atthayuttipucchā</bold>ti paññādiatthasamadhigamassa yuttiyā kāraṇassa pucchā. Tenāha <bold>‘‘ayaṃ hī’’</bold>tiādi. <bold>Paññādiatthaṃ ñatvā</bold>ti paññādhana-kitti-mitta-abhisamparāyasaṅkhātaṃ atthaṃ sarūpato saccapaṭivedhanipphādanena ñāṇena jānitvā. Nanu esa lokuttaraṃ sotāpattimaggaphalapaññaṃ tadadhigamūpāyaṃ lokiyapaññañca abhibhavitvā ṭhito, so kasmā tattha atthayuttiṃ pucchatīti? Saccametaṃ, upari pana samādhissa yuttiṃ pucchitukāmo paññāya seṭṭhabhāvato, tassa ca ekadeseneva adhigatattā tameva ādiṃ katvā pucchati. <bold>‘‘Kāya yuttiyā’’</bold>tiādi atthavaṇṇanaṃ atidissati <bold>‘‘esa nayo dhanādīsū’’</bold>ti. Tatthāpi atthayuttipucchābhāvo pana ‘‘sabbatthevā’’ti iminā vibhāvitoti.</paragraph>
    <paragraph line="94">Saddhāsussūsāappamādauṭṭhānasaṅkhātehi <bold>catūhi kāraṇehi. Kāyasucaritādibhedena</bold> ājīvaṭṭhamakasīlabhūtena. Samathavipassanābhūtena nippariyāyena bodhipakkhiye eva gaṇhanto <bold>‘‘aparabhāge’’</bold>ti <pageBreak edition="Vipassana Research Institut" number="1.0285" /> āha. Pariyāyabodhipakkhiyā pana visesato vuṭṭhānagāminivipassanākālepi labbhanti. <bold>Pubbabhāge</bold>ti vā taruṇavipassanākālaṃ. Tato pubbasādhanañca sandhāya <bold>‘‘aparabhāge’’</bold>ti punāha, tato paranti attho. <bold>Dhamma</bold>nti paṭipattidhammaṃ. Na saddhāmattakeneva paññaṃ labhatīti yojanā. Yadi evaṃ kasmā ‘‘saddahāno’’ti vuttanti āha <bold>‘‘yasmā panā’’</bold>tiādi. <bold>Kiṃ vuttaṃ hotī</bold>tiādinā vuttameva atthaṃ vivarati. Na kevalaṃ sussūsāmattena paññāpaṭilābho, atha kho appamādena paññaṃ labhatīti dassetuṃ pāḷiyaṃ ‘‘appamatto vicakkhaṇo’’ti vuttanti tadatthaṃ dassento <bold>‘‘eva’’</bold>ntiādimāha.</paragraph>
    <paragraph line="95">Idāni saddhādīnaṃ paññāpaṭilābhassa taṃtaṃvisesapaccayāni nīharitvā dassetuṃ <bold>‘‘eva’’</bold>nti vuttaṃ. <bold>Sussūsāyā</bold>ti sotukāmatāya. Sā atthato <pageBreak edition="Myanmar" number="1.0326" /> upasaṅkamanādi. <bold>Paññādhigamūpāya</bold>nti pariyattidhammamāha. Tenāha <bold>‘‘suṇātī’’</bold>ti. <bold>Gahitaṃ na pamussati,</bold> satiavippavāsalakkhaṇo hi appamādoti. Na kevalaṃ yāthāvato gahaṇakosallameva vicakkhaṇatā, atha kho yāthāvato paññāsampavedhanañcāti āha <bold>‘‘vitthārikaṃ karotī’’</bold>ti. Idāni paññāpaṭilābhahetuṃ matthakaṃ pāpetvā dassetuṃ <bold>‘‘sussūsāya vā’’</bold>tiādi vuttaṃ. <bold>Atthamupaparikkhatī</bold>ti sutakatānaṃ dhammānaṃ pāḷiatthūpaparikkhāpubbakaṃ rūpārūpavibhāgaṃ paramatthaṃ salakkhaṇato sāmaññalakkhaṇato ca upaparikkhati vīmaṃsati. <bold>Anupubbenā</bold>ti evaṃ ñātapariññaṃ patvā tīraṇapariññāya tato anukkamena tīraṇapariññaṃ pahānapariññañca matthakaṃ pāpento maggappaṭipāṭiyā paramatthasaccabhūtaṃ nibbānaṃ sacchikaroti.</paragraph>
    <paragraph line="96">Imāni saddhādīni cattāri kāraṇāni matthakaṃ pāpetvā dassento āha <bold>‘‘desakālādīni ahāpetvā’’</bold>ti. Yasmiṃ dese yasmiṃ kāle ye ca sahāyake nissāya yaṃ kiccaṃ tiretabbaṃ, tāni desakālādīni anatikkamitvā attano abhivuḍḍhiṃ icchantena ‘‘ayaṃ nāma deso, yatthāhaṃ etarahi vasāmi, ayaṃ kālo, ime mittā, ime amittā, ime āyavayā, ahañca ediso jāti-kula-padesa-balabhoga-parivārādīhi, taṃ kiccaṃ idāni āraddhabbaṃ, idāni nāraddhabba’’nti sabbaṃ upaparikkhitvā paṭipajjitabbaṃ. Evaṃ paṭipajjanto hi lokiyassa dhanassa paṭirūpādhigamūpāyaṃ karoti nāma. Lokuttarassa pana sīlavisodhanādivasena veditabbaṃ. Vahitabbabhāvena dhuro viyāti dhuro, bhāro. Idha pana dhurasampaggaho uttarapadalopena dhuro, vīriyaṃ. So sātisayo etassa atthīti <bold>dhuravā</bold>. ‘‘Uṭṭhātā’’ti padena kāyikavīriyassa vakkhamānattā <bold>‘‘cetasikavīriyavasenā’’</bold>ti visesitaṃ. <bold>Anikkhittadhuro</bold> dhorayhabhāvato. <bold>Tiṇā bhiyyo <pageBreak edition="Vipassana Research Institut" number="1.0286" /> na maññatī</bold>ti tiṇaṃ viya paribhavanto atibhuyya vattatīti attho. <bold>Ādinā nayenā</bold>ti ettha <bold>ādi</bold>-saddena –</paragraph>
    <gatha1 line="97">‘‘Karaṃ purisakiccāni, so sukhā na vihāyati; (Dī. ni. 3.253);</gatha1>
    <gatha2 line="98">‘‘Na divā soppasīlena, rattimuṭṭhānadessinā;</gatha2>
    <gathalast line="99">Niccaṃ mattena soṇḍena, sakkā āvasituṃ ghara’’nti ca. (dī. ni. 3.253); –</gathalast>
    <unindented line="100">Evamādīnaṃ <pageBreak edition="Myanmar" number="1.0327" /> saṅgaho. <bold>Asithilaparakkamo</bold> analasabhāvato. <bold>Ekamūsikāyā</bold>ti ekāya matamūsikāya. <bold>Nacirassevā</bold>ti catumāsabbhantareyeva. <bold>Catusatasahassasaṅkhaṃ cūḷantevāsī viyā</bold>ti kākaṇikaḍḍhakahāpaṇa-soḷasa-kahāpaṇa-catuvīsati-kahāpaṇa-sataharaṇakkamena dve satasahassāni, cūḷakamahāseṭṭhino dhītulābhavasena dve satasahassānīti evaṃ catusatasahassasaṅkhaṃ dhanaṃ ekamūlena yathā cūḷantevāsī vindi, evaṃ aññopi patirūpakārī dhuravā uṭṭhātā vindate dhanaṃ. Ayañca attho cūḷakaseṭṭhijātakena dīpetabbo. Vuttañhetaṃ –</unindented>
    <gatha1 line="101">‘‘Appakenapi medhāvī, pābhatena vicakkhaṇo;</gatha1>
    <gathalast line="102">Samuṭṭhāpeti attānaṃ, aṇuṃ aggiṃva sandhama’’nti. (jā. 1.1.4);</gathalast>
    <paragraph line="103"><bold>Vattaṃ katvā</bold>ti adhiṭṭhānavattaṃ katvā. ‘‘Saccavādī bhūtavādī’’ti kittiṃ pappotīti yojanā. <bold>Icchitapatthita</bold>nti yehi mittaṃ icchati, tehi itaraṃ patthitaṃ. <bold>Mittāni ganthatī</bold>ti mittabhāvaṃ ghaṭeti. Dānassa piyabhāvakaraṇato <bold>‘‘dadaṃ piyo hotī’’</bold>ti vuttaṃ. Yaṃ dānaṃ ekantato mittabhāvāvahaṃ, taṃ dassento <bold>‘‘duddadaṃ vā dadaṃ taṃ ganthatī’’</bold>ti āha. <bold>Dada</bold>nti ca lakkhaṇavacanametanti āha <bold>‘‘dānamukhena vā’’</bold>tiādi.</paragraph>
    <paragraph line="104">Āḷavakassa ajjhāsayānurūpaṃ <bold>gahaṭṭhavasena vissajjento</bold>. Saddhā etassa atthīti saddho, tassa <bold>saddhassa. Gharamesino</bold>ti gharāvāsasaṅkhātaṃ gharaṃ esantassa. Gharāvāsasannissitattā ‘‘ghara’’nti kāmaguṇā vuccantīti āha <bold>‘‘pañca kāmaguṇe’’</bold>ti. ‘‘Ete caturo dhammā’’tiādinā gahitā anantaragāthāya vuttadhammā evāti dassento <bold>‘‘vuttappakāraṃ sacca’’</bold>ntiādimāha. Tattha ‘‘ime kusalā, ime akusalā’’tiādinā te atthe yāthāvato dhāraṇato upadhāraṇato <bold>dhammo</bold>. Saññā cittacetasikānaṃ <pageBreak edition="Vipassana Research Institut" number="1.0287" /> dhāraṇaṃ, avicchedato sandhāraṇato kusalasantānaṃ dhāretīti <bold>dhiti,</bold> vīriyaṃ. Cajati etenāti <bold>cāgo,</bold> dānaṃ. Paccayavekallato phaluppādanasamatthatāvasena <bold>santi</bold>.</paragraph>
    <paragraph line="105"><bold>Aññepī</bold>ti ito yathāvuttadhammasamudāyato aññepi dhammā yadi santi, te dhamme pucchassūti. Kilese, kāyavācādike vā dametīti <bold>damo</bold><pageBreak edition="Myanmar" number="1.0328" />, paññā. Uṭṭhahati ussahati etenāti <bold>uṭṭhānaṃ,</bold> vīriyaṃ. <bold>Etthā</bold>ti etissā pucchāya. <bold>Saddhi</bold>nti saṅkhepato bhāvatthapadānaṃ bandhanena saha. <bold>Ekamekaṃ pada</bold>nti paññādikamekekaṃ padaṃ. ‘‘Paññā imasmiṃ ṭhāne paññāti dhammoti ca āgatā’’tiādinā paññādiatthassa uddharaṇaṃ <bold>atthuddhāro</bold>. Tassa tassa atthassa ‘‘paññā pajānanā’’tiādinā (dha. sa. 16) vevacanapadānaṃ uddharaṇaṃ <bold>paduddhāro</bold>. Pajānātīti paññā, dhāretīti dhammo, dametīti damoti evaṃ padassa kathanaṃ <bold>padavaṇṇanā</bold>.</paragraph>
    <paragraph line="106"><bold>Ajjā</bold>ti vā etarahi. <bold>Yathāvuttena pakārenā</bold>ti ‘‘saddahāno arahata’’ntiādinā vuttappakārena. Saccasampaṭivedhāvagahaṇaṃ vā yathāvuttena pakārena diṭṭhasaccatāya idhalokaparalokatthaṃ yāthāvato jānanto. Evañca yakkho satthu desanānubhāvasiddhaṃ pañhaṃ pucchanena attano paṭilābhasampattiṃ vibhāvento ‘‘kathaṃsu labhate pañña’’ntiādimāhāti ācariyā. <bold>Samparāyiko</bold>ti ettha <bold>ca</bold>-saddo luttaniddiṭṭho, tena ‘‘diṭṭhadhammiko cā’’ti ayamattho vutto evāti dassento <bold>‘‘yo attho…pe… dassetī’’</bold>ti āha. Arīyati phalaṃ etasmāti <bold>attho,</bold> kāraṇaṃ. <bold>Vicakkhaṇe</bold> sapayojanatāya.</paragraph>
    <paragraph line="107"><bold>Tassa ñāṇassā</bold>ti tassa atthassa āvibhāvanassa ñāṇassa. Guṇavisesehi ca sadisassapi aññassa abhāvato <bold>aggadakkhiṇeyyo buddho</bold> bhagavā. Tenāha –</paragraph>
    <gatha1 line="108">‘‘Nayimasmiṃ loke parasmiṃ vā pana,</gatha1>
    <gatha2 line="109">Buddhena seṭṭhova samova vijjati;</gatha2>
    <gatha3 line="110">Āhuneyyānaṃ paramāhutiṃ gato,</gatha3>
    <gathalast line="111">Puññatthikānaṃ vipulaphalesina’’nti. (vi. va. 1047);</gathalast>
    <paragraph line="112"><bold>Sahitapaṭipatti</bold>nti paññāsaṅgāhikaṃ attano paṭipattiṃ. Sundarā bodhi subodhi, buddhassa subodhi buddhasubodhi, sā eva <bold>buddhasubodhitā</bold>. Dhammassavanatthaṃ sannipatitadevatāhi <bold>saṅghuṭṭhasādhukārasadduṭṭhānañca</bold>.</paragraph>
    <paragraph line="113"><bold>Satapuññalakkhaṇa</bold>nti <pageBreak edition="Vipassana Research Institut" number="1.0288" /> satasahassakappe puññasambhārassa katattā tesaṃ puññānaṃ vasena satapuññalakkhaṇaṃ anekapuññanibbattalakkhaṇaṃ. Abhinandiyatāya sabbehi aṅgehi samupetaṃ samannāgataṃ. Katapuññabhāvaṃ byañjentīti byañjanāni <pageBreak edition="Myanmar" number="1.0329" />, aṅgapaccaṅgāni. Tesaṃ paripuṇṇattā <bold>paripuṇṇabyañjanaṃ. Taṃ yakkho…pe… pūresī</bold>ti gāthāpūraṇatthameva hi bhagavā tathārūpāni akāsi. <bold>Abyādhitā</bold>ti arogā. ‘‘Abyathitā’’ti keci paṭhanti, sayasantāsarahitāti attho.</paragraph>
    <paragraph line="114">‘‘Hatthayo’’ti vattabbe <bold>‘‘hatthako’’</bold>ti vuttaṃ. <bold>Āḷavinagara</bold>nti āḷavinagaravāsino vadati. Bhavati hi tatraṭṭhatāya taṃ-saddo yathā ‘‘gāmo āgato, mañcā ukkuṭṭhiṃ karontī’’ti. <bold>Ekakolāhalena</bold> vattamānena.</paragraph>
    <paragraph line="115"><bold>Sampiṇḍitvā</bold>ti sannipatitvā. Kāmaṃ sambhāro tena katoti natthi, yuddhatthaṃ pana bahuso ussāhassa katattā <bold>‘‘yuddhamādiṃ katvā’’</bold>ti vuttaṃ. <bold>Tameva āḷavakasuttaṃ kathesi</bold> tassā <bold>eva</bold> desanāya sannipatitaparisāya sappāyattā. Tenāha <bold>‘‘kathāpari…pe… ahosī’’</bold>ti. <bold>Catūhi vatthūhī</bold>ti catūhi saṅgahavatthūhi. <bold>Parisa</bold>nti attano parisaṃ. <bold>‘‘Itarañcā’’</bold>tipi vadanti.</paragraph>
    <centered line="116">Āḷavakasuttavaṇṇanā niṭṭhitā.</centered>
    <centered line="117">Sāratthappakāsiniyā saṃyuttanikāya-aṭṭhakathāya</centered>
    <centered line="118">Yakkhasaṃyuttavaṇṇanāya līnatthappakāsanā samattā.</centered>
  </content>
</document>