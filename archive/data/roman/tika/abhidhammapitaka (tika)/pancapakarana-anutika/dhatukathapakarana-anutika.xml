<?xml version="1.0"?>
<document>
<metadata>
<normativeSource>http://tipitaka.org/romn/cscd/abh05t.nrf1.xml</normativeSource>
<archivePath>roman/tika/abhidhammapitaka (tika)/pancapakarana-anutika/dhatukathapakarana-anutika.xml</archivePath>
<title>Dhātukathāpakaraṇa-anuṭīkā - Pañcapakaraṇa-anuṭīkā - Abhidhammapiṭaka (ṭīkā) - Tīkā</title>
</metadata>
<body>
<centered line="1">Namo tassa bhagavato arahato sammāsambuddhassa</centered>
<nikaya line="2">Abhidhammapiṭake</nikaya>
<chapter line="3">Pañcapakaraṇa-anuṭīkā</chapter>
<chapter line="4">Dhātukathāpakaraṇa-anuṭīkā</chapter>
<subhead line="5">Ganthārambhavaṇṇanā</subhead>
<paragraph line="6">Dhātukathāpakaraṇadesanāya <pageBreak edition="M" number="0.0001" /><pageBreak edition="V" number="0.0001" />desadesakaparisāpadesā vuttappakārā evāti kālāpadesaṃ dassento <bold>‘‘dhātukathāpakaraṇaṃ desento’’</bold>tiādimāha. ‘‘Tasseva anantaraṃ adesayī’’ti hi iminā vibhaṅgānantaraṃ dhātukathā desitāti tassā desanākālo apadiṭṭho hoti. Ye pana ‘‘vibhaṅgānantaraṃ <pageBreak edition="V" number="0.0002" />kathāvatthupakaraṇaṃ desita’’nti vadanti, tesaṃ vādaṃ paṭikkhipanto <bold>‘‘vibhaṅgānantaraṃ…pe… dassetu’’</bold>nti āha.</paragraph>
<paragraph line="7">‘‘Kāmā te paṭhamā senā’’tiādivacanato (su. ni. 438; mahāni. 28; cūḷani. nandamāṇavapucchāniddesa 47) kilesaviddhaṃsanampi devaputtamārassa balavidhamananti sakkā vattuṃ, ‘‘appavattikaraṇavasena kilesābhisaṅkhāramārāna’’nti pana vuccamānattā khantibalasaddhābalādiānubhāvena ussāhaparisābalabhañjanameva devaputtamārassa balaviddhaṃsanaṃ daṭṭhabbaṃ. <bold>Visayātikkamanaṃ</bold>kāmadhātusamatikkamo. <bold>Samudayappahānapariññāvasenā</bold>ti pahānābhisamayapariññābhisamayānaṃ vasena. Nanu cetaṃ pañcannaṃ mārānaṃ bhañjanaṃ sāvakesupi labbhatevāti codanaṃ manasi katvā āha <bold>‘‘parūpanissayarahita’’</bold>ntiādi. Vīrassa bhāvo vīriyanti katvā vuttaṃ <bold>‘‘mahāvīriyoti mahāvīro’’</bold>ti. Mahāvīriyatā ca paripuṇṇavīriyapāramitāya caturaṅgasamannāgatavīriyādhiṭṭhānena <pageBreak edition="M" number="0.0002" />anaññasādhāraṇacatubbidhasammappadhānasampattiyā ca veditabbā. Tato eva hissa vīriyāhānisiddhipīti.</paragraph>
<paragraph line="8">Khandhādike dhamme adhiṭṭhāya nissāya visayaṃ katvā abhidhammakathā pavattāti āha <bold>‘‘abhidhammakathādhiṭṭhānaṭṭhena vā’’</bold>ti. <bold>Tesaṃ kathanato</bold>ti tesaṃ khandhādīnaṃ kathābhāvato. Etena atthavisesasannissayo byañjanasamudāyo pakaraṇanti vuttaṃ hoti. Atha vā dhātuyo kathīyanti ettha, etena vāti <bold>dhātukathā,</bold>tathāpavatto byañjanatthasamudāyo. Yadi evaṃ sattannampi pakaraṇānaṃ dhātukathābhāvo āpajjatīti codanaṃ sandhāyāha <bold>‘‘yadipī’’</bold>tiādi. Tattha <bold>sātisaya</bold>nti savisesaṃ vicittātirekavasena anavasesato ca desanāya pavattattā. Tathā hi vuttaṃ ‘‘sabbāpi dhammasaṅgaṇī dhātukathāya mātikā’’ti (dhātu. 5). Tenevāha <bold>‘‘ekadesakathanameva hi aññattha kata’’</bold>nti.</paragraph>
<paragraph line="9">Idāni sāsane yesu dhātu-saddo niruḷho, tesaṃ vasena aññehipi asādhāraṇaṃ imassa pakaraṇassa dhātukathābhāvaṃ dassento <bold>‘‘khandhāyatanadhātūhi vā’’</bold>tiādimāha. Tattha <bold>tatthā</bold>ti khandhāyatanadhātūsu. Mahanto pabhedānugato visayo etāsanti <bold>mahāvisayā,</bold>dhātuyo, na khandhāyatanāni appatarapadattā. Yena vā sabhāvena dhammā saṅgahāsaṅgahasampayogavippayogehi uddesaniddese labhanti, so sabhāvo dhātu. Sā dhātu idha sātisayaṃ desitāti savisesaṃ dhātuyā kathanato idaṃ pakaraṇaṃ <bold>‘‘dhātukathā’’</bold>ti vuttaṃ. Sabhāvattho hi ayaṃ dhātu-saddo ‘‘dhātuso, bhikkhave <pageBreak edition="V" number="0.0003" />, sattā saṃsandantī’’tiādīsu (saṃ. ni. 2.98) viya. <bold>Dhātubheda</bold>nti dhātuvibhāgaṃ. Pakaraṇanti vacanaseso. Kuto pakaraṇa-saddo labbhatīti āha <bold>‘‘sattannaṃ pakaraṇānaṃ kamena vaṇṇanāya pavattattā’’</bold>ti. <bold>Tena yojanaṃ katvā</bold>ti tena pakaraṇa-saddena ‘‘dhātukathāva pakaraṇaṃ dhātukathāpakaraṇa’’nti yojanaṃ katvā. <bold>Taṃ dīpana</bold>nti taṃ dhātukathāpakaraṇassa atthadīpanaṃ, atthadīpanākārena pavattaṃ vaṇṇanaṃ. ‘‘Atthaṃ dīpayissāmī’’ti vatvā ‘‘taṃ suṇāthā’’ti vadanto sotadvārānusārena tattha upadhāraṇe niyojetīti āha <bold>‘‘taṃdīpanavacanasavanena upadhārethāti attho’’</bold>ti.</paragraph>
<centered line="10">Ganthārambhavaṇṇanā niṭṭhitā.</centered>
<subhead line="11">1. Mātikāvaṇṇanā</subhead>
<subhead line="12">1. Nayamātikāvaṇṇanā</subhead>
<paragraph line="13" number="1"><bold>Cuddasavidhenā</bold>ti <pageBreak edition="M" number="0.0003" /><pageBreak edition="V" number="0.0004" />cuddasappakārena, cuddasahi padehīti attho. Tattha ‘‘saṅgaho asaṅgaho’’ti idamekaṃ padaṃ, tathā ‘‘sampayogo vippayogo’’ti. ‘‘Saṅgahitena sampayuttaṃ vippayutta’’ntiādīni pana tīṇi tīṇi padāni ekekaṃ padaṃ. Itaresu padavibhāgo suviññeyyova. <bold>Etehī</bold>ti saṅgahādippakārehi. Nayanaṃ pāpanaṃ, taṃ pana pavattanaṃ ñāpanañca hotīti ‘‘pavattīyati ñāyantī’’ti ca dvidhāpi attho vutto. Nayā eva uddisiyamānā mātikā. Atthadvayepi pavattanañāṇakiriyānaṃ karaṇabhāvena saṅgahādippakārā nayāti vuttā. Tenāha <bold>aṭṭhakathāyaṃ</bold>‘‘iminā saṅgahādikena nayenā’’ti (dhātu. aṭṭha. 1). <bold>Padāna</bold>nti atthadīpakānaṃ vacanānaṃ. Pajjati etena atthoti hi padaṃ. <bold>Padāna</bold>nti ca saṃsāmisambandhe sāmivacanaṃ, <bold>pakaraṇassā</bold>ti pana avayavāvayavīsambandhe.</paragraph>
<subhead line="14">2. Abbhantaramātikāvaṇṇanā</subhead>
<paragraph line="15" number="2"><bold>Tadatthānī</bold>ti paṭiccasamuppādatthāni. Paṭicca samuppajjati saṅkhārādikaṃ etasmāti hi paṭiccasamuppādo, paccekaṃ avijjādiko paccayadhammo. Tathā hi vuttaṃ saṅkhārapiṭake ‘‘dvādasa paccayā, dvādasa paṭiccasamuppādā’’ti. <bold>Tesa</bold>nti khandhādīnaṃ. <bold>Tathādassitāna</bold>nti gaṇanuddesavibhāgamattena dassitānaṃ. Kasmā panettha paṭiccasamuppādo dvādasabhāveneva gahito, nanu tattha bhavo kammabhavādibhedena, sokādayo ca sarūpatoyeva idha pāḷiyaṃ gahitāti codanaṃ sandhāyāha <bold>‘‘tatthā’’</bold>tiādi. Tattha <bold>tatthā</bold>ti tasmiṃ ‘‘pañcavīsādhikena padasatenā’’ti evaṃ vutte aṭṭhakathāvacane. Kammabhavassa bhāvanabhāvena, upapattibhavassa bhavanabhāvena. Padatthato pana kammabhavo <pageBreak edition="V" number="0.0005" />bhavati etasmāti bhavo, itaro bhavati, bhavanaṃ vāti. <bold>Tannidānadukkhabhāvenā</bold>ti jarāmaraṇanidānadukkhabhāvena.</paragraph>
<paragraph line="16">‘‘Sabbāpi dhammasaṅgaṇī dhātukathāya mātikā’’ti idampi dhātukathāya mātikākittanamevāti ‘‘sabbāpi…pe… mātikāti ayaṃ dhātukathāmātikāto bahiddhā vuttā’’ti vacanaṃ asambhāvento <bold>‘‘atha vā’’</bold>tiādimāha <pageBreak edition="M" number="0.0004" />. <bold>Pakaraṇantaragatā vuttā</bold>dhātukathāya mātikābhāvenāti attho. Kāmañcettha mātikābhāvena vuttā, pakaraṇantaragatattā pana aññato gahetabbarūpā ito bahibhūtā nāma honti, sarūpato gahitāva pañcakkhandhātiādikā abbhantarā. Tenāha <bold>‘‘sarūpato dassetvā ṭhapitattā’’</bold>ti. <bold>Mātikāya asaṅgahitattā</bold>ti mātikāya sarūpena asaṅgahitattā, na aññathā. Na hi mātikāya asaṅgahito koci padattho atthi. <bold>Vikiṇṇabhāvenā</bold>ti khandhavibhaṅgādīsu visuṃ visuṃ kiṇṇabhāvena visaṭabhāvena.</paragraph>
<subhead line="17">3. Nayamukhamātikāvaṇṇanā</subhead>
<paragraph line="18" number="3"><bold>Nayānaṃ</bold>saṅgahādippakāravisesānaṃ <bold>pavatti</bold>desanā, tassā viniggamaṭṭhānatāya <bold>dvāraṃ</bold>. Yathāvuttadhammā yathārahaṃ khandhāyatanadhātuyo arūpino ca khandhāti <bold>tesaṃ uddeso nayamukhamātikā</bold>. Tenāha ‘‘nayāna’’ntiādi. Viyujjanasīlā, viyogo vā etesaṃ atthīti viyogino, tathā sahayogino, saṅgahāsaṅgahadhammā ca viyogīsahayogīdhammā <bold>ca saṅgahā…pe… dhammā,</bold>saṅgaṇhanāsaṅgaṇhanavasena viyujjanasaṃyujjanavasena ca pavattanakasabhāvāti attho. <bold>Cuddasapī</bold>tiādinā tamevatthaṃ pākaṭataraṃ karoti. <bold>Yehī</bold>ti yehi khandhādīhi arūpakkhandhehi ca. <bold>Te cattāro</bold>ti te saṅgahādayo cattāro. <bold>Saccādīhipī</bold>ti saccaindriyapaṭiccasamuppādādīhipi saha. <bold>Yathāsambhava</bold>nti sambhavānurūpaṃ, yaṃ yaṃ padaṃ saṅgahito asaṅgahitoti ca vattuṃ yuttaṃ, taṃ tanti attho.</paragraph>
<paragraph line="19"><bold>So panā</bold>ti saṅgahāsaṅgaho. <bold>Saṅgāhakabhūtehī</bold>ti saṅgahaṇakiriyāya kattubhūtehi. <bold>Tehī</bold>ti saccādīhi. <bold>Na saṅgahabhūtehī</bold>ti saṅgahaṇakiriyāya karaṇabhūtehi saccādīhi saṅgahāsaṅgaho na vutto. Tatthāpi hi khandhāyatanadhātuyo eva karaṇabhūtāti dasseti. <bold>Khandhādīheva saṅgahehī</bold>ti khandhādīhiyeva saṅgaṇhanakiriyāya karaṇabhūtehi, ‘‘khandhasaṅgahena saṅgahitā, āyatanasaṅgahena asaṅgahitā <pageBreak edition="V" number="0.0006" />, dhātusaṅgahena asaṅgahitā, te dhammā catūhi khandhehi, dvīhāyatanehi, aṭṭhahi dhātūhi asaṅgahitā’’ti saṅgahāsaṅgaho niyametvā vutto. <bold>Tasmā</bold>ti yasmā saccādīni saṅgāhakabhāvena vuttāni, na saṅgahabhāvena, khandhādīniyeva ca saṅgahabhāvena vuttāni, tasmā.</paragraph>
<paragraph line="20">Kasmā <pageBreak edition="M" number="0.0005" />panettha saccādayo saṅgahavasena na vuttāti? Tathādesanāya asambhavato. Na hi sakkā rūpakkhandhādīnaṃ samudayasaccādīhi, saññādīnaṃ vā indriyādīhi saṅgahanayena pucchituṃ vissajjituṃ vāti. Tathā ariyaphalādīsu uppannavedanādīnaṃ saccavinimuttatāya ‘‘vedanākkhandho katihi saccehi saṅgahito’’ti pucchitvāpi ‘‘ekena saccena saṅgahito’’tiādinā niyametvā saṅgahaṃ dassetuṃ na sakkāti. <bold>Yathāsambhava</bold>nti yehi sampayogo, yehi ca vippayogo, tadanurūpaṃ.</paragraph>
<paragraph line="21"><bold>Rūpaṃ rūpena nibbānena vā vippayuttaṃ na hoti, nibbānaṃ vā rūpena</bold>. Kasmā? Sampayuttanti anāsaṅkanīyasabhāvattā. Catunnañhi khandhānaṃ aññamaññaṃ sampayogībhāvato ‘‘rūpanibbānehipi so atthi natthī’’ti siyā āsaṅkā, tasmā tesaṃ itarehi, itaresañca tehi vippayogo vuccati, na pana rūpassa rūpena, nibbānena vā, nibbānassa vā rūpena katthaci sampayogo atthīti tadāsaṅkābhāvato vippayogopi rūpassa rūpanibbānehi, nibbānassa vā tena na vuccati, arūpakkhandhehiyeva pana vuccatīti āha <bold>‘‘catūhevā’’</bold>tiādi. <bold>Anārammaṇassa</bold>cakkhāyatanādikassa. <bold>Anārammaṇaanārammaṇamissakehī</bold>ti anārammaṇena sotāyatanādinā anārammaṇamissakena ca dhammāyatanādinā. <bold>Missakassa</bold>dhammāyatanādikassa. Anārammaṇaanārammaṇamissakehi na hotīti yojetabbaṃ. Yesaṃ pana yehi hoti, taṃ dassetuṃ <bold>‘‘anārammaṇassa panā’’</bold>tiādi vuttaṃ. Yathā hi sārammaṇassa anārammaṇena anārammaṇamissakena ca vippayogo hoti, evaṃ sārammaṇenapi so hotiyeva. Tena viya anārammaṇassa anārammaṇamissakassa cāti daṭṭhabbaṃ.</paragraph>
<subhead line="22">4. Lakkhaṇamātikāvaṇṇanā</subhead>
<paragraph line="23" number="4"><bold>Visuṃ yojanā kātabbā</bold>ti yo tīhi saṅgaho catūhi ca sampayogo vutto, taṃ sabhāgo bhāvo payojeti, yo ca tīhi asaṅgaho catūhi ca vippayogo vutto, taṃ visabhāgo bhāvoti imamatthaṃ dassento <bold>‘‘saṅgaho…pe… viññāyatī’’</bold>ti āha. Yassa saṅgaho, so dhammo khandhādiko <pageBreak edition="V" number="0.0007" /><bold>sabhāgo</bold>. Yassa asaṅgaho, so <bold>visabhāgo</bold>. Tathā sampayogesupi veditabbaṃ. Idāni yathāvuttaṃ sabhāgataṃ sarūpato niddhāretvā dassetuṃ <bold>‘‘tatthā’’</bold>tiādi vuttaṃ. Tattha <pageBreak edition="M" number="0.0006" /><bold>samānabhāvo saṅgahe sabhāgatā, ekuppādādiko sampayoge</bold>ti iminā ruppanādividhuro asamānasabhāvo asaṅgahe visabhāgatā, nānuppādādiko vippayogeti ayamattho atthasiddhoti na vuttoti.</paragraph>
<subhead line="24">5. Bāhiramātikāvaṇṇanā</subhead>
<paragraph line="25" number="5"><bold>Etena ṭhapanākārenā</bold>ti sarūpena aggahetvā yathāvuttena pakaraṇantaramātikāya idha mātikābhāvakittanasaṅkhātena ṭhapanākārena. Pakaraṇantaraṭhapitāya mātikāya avibhāgena pacchato gahaṇaṃ bahi ṭhapananti āha <bold>‘‘bahi piṭṭhito ṭhapitattā’’</bold>ti. <bold>Idha aṭṭhapetvā</bold>ti imissā dhātukathāya sarūpena avatvā. <bold>Tathā pakāsitattā</bold>ti mātikābhāvena jotitattā. Dhammasaṅgaṇīsīsena hi dhammasaṅgaṇiyaṃ āgatamātikāva gahitāti. Yehi nayehi dhātukathāya niddeso, tesu nayesu, tehi vibhajitabbesu khandhādīsu, tesaṃ nayānaṃ pavattidvāralakkhaṇesu ca uddiṭṭhesu dhātukathāya uddesavasena vattabbaṃ vuttameva hotīti yaṃ uddesavasena vattabbaṃ, taṃ vatvā puna yathāvuttānaṃ khandhādīnaṃ kusalādivibhāgadassanatthaṃ ‘‘sabbāpi dhammasaṅgaṇī dhātukathāya mātikā’’ti vuttanti evamettha mātikāya nikkhepavidhi veditabbo.</paragraph>
<paragraph line="26">‘‘Gāvīti ayamāhā’’ti ettha gāvī-saddo viya ‘‘saṅgaho asaṅgaho’’ti ettha padatthavipallāsakārinā iti-saddena atthapadatthako saṅgahāsaṅgaha-saddo saddapadatthako jāyatīti adhippāyenāha <bold>‘‘aniddhāritatthassa saddasseva vuttattā’’</bold>ti. Tena atthuddhārato saṅgahasaddaṃ saṃvaṇṇetīti dasseti. <bold>Aniddhāritaviseso</bold>ti asaṅgahitajātisañjātiādiviseso. <bold>Sāmaññena gahetabbata</bold>nti saṅgahasaddābhidheyyatāsāmaññena viññāyamāno vuccamāno vā. Na cettha sāmaññañca ekarūpamevāti codanā kātabbā bhedāpekkhattā tassa. Yattakā hi tassa visesā, tadapekkhameva tanti. <bold>‘‘Attano jātiyā’’ti viññāyati</bold>yathā ‘‘matteyyā’’ti vutte attano mātu hitāti.</paragraph>
<paragraph line="27"><bold>Dhammavisesaṃ aniddhāretvā</bold>ti saṅgahitatādinā pucchitabbavissajjetabbadhammānaṃ visesanaṃ akatvā. <bold>Sāmaññenā</bold>ti avisesena. <bold>Dhammāna</bold>nti khandhādidhammānaṃ. <bold>Avasesā niddhāretvā</bold>ti ‘‘saṅgahitena <pageBreak edition="V" number="0.0008" />asaṅgahita’’ntiādikā avasesā <pageBreak edition="M" number="0.0007" />dvādasapi pucchitabbavissajjetabbadhammavisesaṃ niddhāretvā dhammānaṃ pucchanavissajjananayauddesāti yojanā. Nanu ca ‘‘saṅgahitena asaṅgahita’’ntiādayopi yathāvuttavisesaṃ aniddhāretvā sāmaññena dhammānaṃ pucchanavissajjananayuddesāti codanaṃ sandhāyāha <bold>‘‘saṅgahitena asaṅgahita’’</bold>ntiādi. Yassa attho ñāyati, saddo ca na payujjati, so lopoti veditabbo, āvuttiādivasena vā ayamattho dīpetabbo. <bold>Tenā</bold>ti luttaniddiṭṭhena asaṅgahita-saddena. <bold>Saṅgahitavisesavisiṭṭho</bold>ti cakkhāyatanena khandhasaṅgahena saṅgahitatāvisesavisiṭṭho, tena sotāyatanādibhāvena asaṅgahito sotapasādādiko yo ruppanasabhāvo dhammaviseso. <bold>Tannissito</bold>taṃ dhammavisesaṃ nissāya labbhamāno. ‘‘Te dhammā katihi khandhehi…pe… catūhi khandhehi asaṅgahitā’’tiādinā asaṅgahitatāsaṅkhāto pucchāvissajjananayo parato pucchitvā vissajjiyamāno idha uddiṭṭho hoti. <bold>Visesane karaṇavacana</bold>nti iminā tassa dhammassa yathāvuttasaṅgahitatāvisesavisiṭṭhataṃyeva vibhāveti. Evamete pucchitabbavissajjetabbadhammavisesaṃ niddhāretvā pucchanavissajjananayuddesā pavattāti veditabbā.</paragraph>
<paragraph line="28">Nanu ca ‘‘saṅgahitena asaṅgahita’’nti ettāvatāpi ayamattho labbhatīti? Na labbhati tassa dhammamattadīpanato. Nayuddeso heso, na dhammuddeso. Tathā hi <bold>pāḷiyaṃ</bold>saṅgahitenaasaṅgahitapadaniddese ‘‘cakkhāyatanena ye dhammā khandhasaṅgahena saṅgahitā, āyatana…pe… dhātusaṅgahena asaṅgahitā’’ti vatvā ‘‘te dhammā katihi khandhehi…pe… asaṅgahitā’’ti (dhātu. 171) pucchitvā ‘‘te dhammā catūhi khandhehi dvīhāyatanehi aṭṭhahi dhātūhi asaṅgahitā’’ti dutiyaṃ asaṅgahitapadaṃ gahitaṃ. Aññathā ‘‘cakkhāyatanena ye dhammā khandhasaṅgahena saṅgahitā, te dhammā āyatanasaṅgahena asaṅgahitā, dhātusaṅgahena asaṅgahitā. Te katame’’icceva niddisitabbaṃ siyā.</paragraph>
<paragraph line="29"><bold>Esa nayo</bold>ti atidesena dassitamatthaṃ pākaṭataraṃ kātuṃ <bold>‘‘tesupī’’</bold>tiādi vuttaṃ. <bold>Tatiyapadenā</bold>ti luttaniddesena gahetabbanti vuttapadaṃ sandhāyāha. <bold>Kattuatthe karaṇaniddeso</bold>saṅgahitāsaṅgahitehi tehi dhammehi dhammānaṃ saṅgahitatāsaṅgahitatāya vuttattā. Tathā <pageBreak edition="M" number="0.0008" />hi tattha pāḷiyaṃ ‘‘tehi dhammehi ye dhammā’’ti dhammamukheneva saṅgahitatāsaṅgahitatā vuttā. Dutiyatatiyesu pana saṅgahitatāsaṅgahitatāsaṅkhātavisesanadvārena dhammānaṃ asaṅgahitatāsaṅgahitatā vuttāti tattha ‘‘visesane karaṇavacana’’nti vuttaṃ. Tenāha <bold>‘‘tattha hi…pe… dhammantarassā’’</bold>ti. Tattha <bold>sabhāvantarenā</bold>ti saṅgahitatāsaṅgahitatāsaṅkhātena <pageBreak edition="V" number="0.0009" />sabhāvantarena pakārantarena. <bold>Sabhāvantarassā</bold>ti asaṅgahitatāsaṅgahitatāsaṅkhātassa sabhāvantarassa. <bold>Etesū</bold>ti catutthapañcamesu. <bold>Dhammantarenā</bold>ti aññadhammena. <bold>Dhammantarassā</bold>ti tato aññassa dhammassa visesanaṃ kataṃ. Tattha hi antarena pakāravisesāmasanaṃ dhammeneva dhammo visesitoti. <bold>Ādipadenevā</bold>ti ‘‘saṅgahitenā’’tiādinā vuttena paṭhamapadeneva. <bold>Itarehī</bold>ti ‘‘sampayuttaṃ vippayutta’’ntiādinā vuttehi dutiyatatiyapadehi. <bold>Etthā</bold>ti ekādasamādīsu catūsu. Dutiyatatiyesu viya visesane eva karaṇavacanaṃ daṭṭhabbaṃ, na catutthapañcamesu viya kattuattheti adhippāyo. <bold>Pucchāvissajjanāna</bold>ntiādinā tamevatthaṃ vibhāveti.</paragraph>
<paragraph line="30"><bold>Vividhakappanato</bold>ti vividhaṃ bahudhā kappanato, saṅgahāsaṅgahānaṃ visuṃ saha ca visesanavisesitabbabhāvakappanatoti attho. Taṃ pana vikappanaṃ vuttākārena vibhajanaṃ hotīti āha <bold>‘‘vibhāgatoti attho’’</bold>ti. Sanniṭṭhānalakkhaṇena adhimokkhena sampayuttadhammā ārammaṇe nicchayanākārena pavattiyā sanniṭṭhānavasena vuttadhammā. Te ca tehi saddhiṃ tadavasiṭṭhe dvipañcaviññāṇavicikicchāsahagatadhamme ca saṅgahetvā āha <bold>‘‘sanniṭṭhānavasena vuttā ca sabbe ca cittuppādā sanniṭṭhānavasena vuttasabbacittuppādā’’</bold>ti. <bold>Itare</bold>ti phassādayo. <bold>Sabbesa</bold>nti ekūnanavutiyā cittuppādānaṃ. <bold>Pariggahetabbā</bold>ti saṅgahādivasena pariggaṇhitabbā. <bold>Mahāvisayena</bold>adhimokkhena. <bold>Aññesa</bold>nti vitakkādīnaṃ. <bold>Vacanaṃ sandhāyā</bold>ti ‘‘adhimuccanaṃ adhimokkho, so sanniṭṭhānalakkhaṇo’’ti <bold>dhammasaṅgahavaṇṇanāyaṃ</bold>(dha. sa. aṭṭha. yevāpanakavaṇṇanā) ‘‘taṇhāpaccayā adhimokkho, adhimokkhapaccayā bhavo’’ti <bold>paṭiccasamuppādavibhaṅge</bold>ca āgataṃ vacanaṃ sandhāya. <bold>Atthe satī</bold>ti ‘‘sanniṭṭhāna…pe… sādhāraṇato’’ti evamatthe vuccamāne. <bold>Vattabbesū</bold>ti saṅgahādipariggahatthaṃ vattabbesu. Vuttā <bold>phassādayo</bold>manasikārapariyosānā. <bold>Tādisassā</bold>ti <pageBreak edition="M" number="0.0009" />phassādisadisassa sādhāraṇassa adhimokkhasadisassa asādhāraṇassa aññassa dhammassa abhāvā.</paragraph>
<paragraph line="31">Nanu jīvitindriyacittaṭṭhitiyopi sādhāraṇāti? Saccaṃ sādhāraṇā, atthi pana visesoti dassento āha <bold>‘‘jīvitindriyaṃ panā’’</bold>tiādi. Asamādhisabhāvā balabhāvaṃ appattā sāmaññasaddeneva vattabbāti yojanā. <bold>Sāmaññavisesasaddehi cā</bold>ti sāmaññavisesasaddehi vattabbā ca samādhisabhāvā cittekaggatā. <bold>Visesasaddavacanīyaṃ añña</bold>nti balappattasamādhito aññaṃ sāmaññasaddena byāpetabbaṃ, visesasaddena ca nivattetabbaṃ natthi samādhisabhāvāya eva cittekaggatāya gahitattā. Na aññabyāpakanivattako sāmaññaviseso <bold>anañña…pe… viseso</bold><pageBreak edition="V" number="0.0010" />, tassa dīpanato. <bold>Tasseva dhammassā</bold>ti tasseva balappattasamādhidhammassa. <bold>Bhedadīpakehī</bold>ti visesadīpakehi samādhibalādivacanehi vattabbā. <bold>Vuttalakkhaṇā</bold>anaññabyāpakanivattakasāmaññavisesadīpanā saddā. Tato <bold>viparītehi</bold>aññaṃ byāpetabbaṃ nivattetabbañca gahetvā pavattehi sāmaññavisesasaddeheva na sukhādisabhāvā vedanā viya vattabbā. <bold>Tasmā</bold>ti yasmā asamādhisabhāvā samādhisabhāvāti dvedhā bhinditvā gahitā cittekaggatā, tasmā. <bold>Asamādhisabhāvameva pakāseyya</bold>visesasaddanirapekkhaṃ pavattamānattā. <bold>Itaro</bold>ti samādhibalādiko visesasaddo. <bold>Idhā</bold>ti imasmiṃ abbhantaramātikuddese, sādhāraṇe phassādike, mahāvisaye vā adhimokkhe uddisiyamāne. Nanu ca abhinditvā gayhamānā cittekaggatā vedanā viya sādhāraṇā hotīti codanaṃ sandhāyāha <bold>‘‘abhinnāpi vā’’</bold>tiādi. ‘‘Cittassa ṭhiti cittekaggatā avisāhaṭamānasatā (dha. sa. 11, 15). Arūpīnaṃ dhammānaṃ āyu ṭhitī’’ti (dha. sa. 19) vacanato samādhijīvitindriyānaṃ <bold>aññadhammanissayena vattabbatā</bold>veditabbā. <bold>Na arahatī</bold>ti idha uddesaṃ na arahati samukheneva vattabbesu phassādīsu uddisiyamānesūti attho.</paragraph>
<centered line="32">Mātikāvaṇṇanā niṭṭhitā.</centered>
<subhead line="33">2. Niddesavaṇṇanā</subhead>
<subhead line="34">1. Paṭhamanayo saṅgahāsaṅgahapadavaṇṇanā</subhead>
<subhead line="35">1. Khandhapadavaṇṇanā</subhead>
<paragraph line="36" number="6">‘‘Abhiññeyyadhammabhāvena <pageBreak edition="M" number="0.0010" /><pageBreak edition="V" number="0.0011" />vuttā cattāro khandhā hontī’’tiādinā, ‘‘rūpakkhandho abhiññeyyo’’tiādinā ca abhiññātalakkhaṇavisayāti āha <bold>‘‘sabhāvato abhiññātāna’’</bold>nti. <bold>Pariññeyyatādī</bold>ti <bold>ādi</bold>-saddena pahātabbasacchikātabbabhāvetabbatā saṅgayhati. <bold>Adhipatiyādī</bold>ti adhipatipaccayabhāvaupaṭṭhānapadahanādīni. <bold>Saccādiviseso viyā</bold>ti dukkhasaccādipariyāyo abhiññeyyapīḷanaṭṭhādiviseso viya. <bold>Evañca katvā</bold>ti nayamukhamātikāya abhiññeyyanissayena vuccamānattā eva. <bold>Tesaṃ rūpadhammānaṃ</bold>pañcannaṃ khandhānaṃ khandhabhāvena viya <bold>rūpakkhandhabhāvena sabhāgatā hoti,</bold>na vedanākkhandhādibhāvenāti saṅgahalakkhaṇamāha. <bold>Itī</bold>ti tasmā, yasmā rūpadhammā aññamaññaṃ rūpakkhandhabhāvena sabhāgā, tasmāti attho. <bold>Rūpakkhandhabhāvasaṅkhātena</bold>rūpakkhandhabhāvena atthamukheneva gahaṇe. Saddadvārena pana gahaṇe <bold>rūpakkhandhavacanasaṅkhātena vā</bold>rūpakkhandhavacanavacanīyatāsaṅkhātena. Idāni tamevatthaṃ pākaṭataraṃ kātuṃ <bold>‘‘rūpakkhandhoti hī’’</bold>tiādi vuttaṃ.</paragraph>
<paragraph line="37"><bold>Purimenā</bold>ti rūpakkhandhena. <bold>Saññākkhandhamūlakā</bold>tiādīsu ‘‘purimena yojiyamāne’’tiādiṃ ānetvā yathārahaṃ yojetabbaṃ. Abhedato pañcakapucchāvissajjanaṃ khandhapadaniddese sabbapacchimamevāti āha <bold>‘‘bhedato pañcakapucchāvissajjanānantara’’</bold>nti.</paragraph>
<subhead line="38">Āyatanapadādivaṇṇanā</subhead>
<paragraph line="39" number="40"><bold>Yadipi</bold><pageBreak edition="V" number="0.0012" /><bold>ekakepi sadisaṃ vissajjanaṃ</bold>vissajjanaṃ samudayamaggasaccānaṃ ‘‘samudayasaccaṃ ekena khandhena…pe… maggasaccaṃ ekena khandhena ekenāyatanena ekāya dhātuyā saṅgahitaṃ, catūhi khandhehi ekādasahi āyatanehi sattarasahi dhātūhi asaṅgahita’’nti (dhātu. 41) niddiṭṭhattā. <bold>Etthā</bold>ti etasmiṃ indriyapadaniddese <pageBreak edition="M" number="0.0011" />. <bold>Cakkhusotacakkhusukhindriyadukāna</bold>nti cakkhusotadukaṃ cakkhusukhindriyadukanti etesaṃ dukānaṃ. Cakkhusotasukhindriyānañhi ‘‘ekena khandhena ekenāyatanena ekāya dhātuyā saṅgahitaṃ, catūhi khandhehi ekādasahi āyatanehi sattarasahi dhātūhi asaṅgahita’’nti ekake sadisaṃ vissajjanaṃ. Cakkhusotindriyadukassa pana ‘‘cakkhundriyañca sotindriyañca ekena khandhena dvīhāyatanehi dvīhi dhātūhi saṅgahitā, catūhi khandhehi dasahāyatanehi soḷasahi dhātūhi asaṅgahitā’’ti, ‘‘cakkhundriyañca sukhindriyañca dvīhi khandhehi dvīhāyatanehi dvīhi dhātūhi saṅgahitā, tīhi khandhehi dasahāyatanehi soḷasahi dhātūhi asaṅgahitā’’ti cakkhusukhindriyadukassa ca <bold>asadisaṃ vissajjanaṃ. Nāpi dukehi tikassā</bold>ti cakkhusotacakkhusukhindriyādidukehi cakkhusotasukhindriyāditikassa nāpi sadisaṃ vissajjanaṃ. <bold>Idhā</bold>ti saccapadaniddese. <bold>Tikena cā</bold>ti dukkhasamudayamaggāditikena ca. ‘‘Pañcahi khandhehi dvādasahāyatanehi aṭṭhārasahi dhātūhi saṅgahitā, na kehici khandhehi na kehici āyatanehi na kāhici dhātūhi asaṅgahitā’’ti sadisaṃ vissajjanaṃ.</paragraph>
<subhead line="40">6. Paṭiccasamuppādavaṇṇanā</subhead>
<paragraph line="41" number="61"><bold>Avijjāvacanenā</bold>ti ‘‘avijjāpaccayā saṅkhārā’’ti ettha avijjāggahaṇena. <bold>Visesanaṃ na kattabbaṃ,</bold>‘‘sabbampi viññāṇa’’nti vattabbanti adhippāyo. Tattha kāraṇamāha <bold>‘‘kusalādīnampī’’</bold>tiādinā. <bold>Vissajjanāsadisena</bold>sabbaviññāṇādisaṅgahaṇato. <bold>Tesa</bold>nti viññāṇādipadānaṃ. <bold>Idhā</bold>ti imasmiṃ paṭhamanaye. <bold>Akammajānampi saṅgahitatā viññāyati</bold>saddāyatanassapi gahitattā.</paragraph>
<paragraph line="42" number="71"><bold>Jāyamāna…pe… mānāna</bold>nti jāyamānādiavatthānaṃ dhammānaṃ. <bold>Jāyamānādibhāvamattattā</bold>ti nibbattanādiavatthāmattabhāvato. <bold>Vinibbhujjitvā</bold>ti avatthābhāvato vinibbhogaṃ katvā. Paramatthato avijjamānāni, <bold>sabhāvamattabhūtānī</bold>ti paramatthadhammānaṃ avatthābhāvamattabhūtāni <pageBreak edition="V" number="0.0013" />. Aparamatthasabhāvānipi rūpadhammassa nibbattiādibhāvato ruppanabhāvena gayhanti. Tato ‘‘rūpakkhandhassa sabhāgāni, arūpānaṃ pana jātijarāmaraṇānī’’ti ānetvā yojanā. <bold>Ekekabhūtānī</bold>ti yathā ekasmiṃ rūpakalāpe jātiādīni ekekāniyeva honti, evaṃ ekasmiṃ arūpakalāpepīti vuttaṃ. Tenāha <pageBreak edition="M" number="0.0012" /><bold>‘‘rūpakalāpajātiādīni viyā’’</bold>tiādi. Anubhavanasañjānanavijānanakiccānaṃ vedanādīnaṃ nibbattiādibhūtānipi jātiādīni tathā na gayhantīti āha <bold>‘‘vediyana…pe… agayhamānānī’’</bold>ti. Tena vedanākkhandhādīhi jātiādīnaṃ saṅgahābhāvamāha. ‘‘Jāti, bhikkhave, aniccā saṅkhatā’’tiādivacanato jātiādīnampi saṅkhatapariyāyo atthīti saṅkhatābhisaṅkharaṇakiccena saṅkhārakkhandhena tesaṃ saṅgahoti vuttaṃ <bold>‘‘saṅkhatā…pe… sabhāgānī’’</bold>ti. Teneva ca saṅkhārakkhandhassa anekantaparamatthakiccatā veditabbā. <bold>Tathā duvidhānī</bold>ti vuttappakārena rūpārūpadhammānaṃ nibbattiādibhāvena dvippakārāni. <bold>Tenā</bold>ti yathāvuttasabhāgatthena. <bold>Tehi khandhādīhī</bold>ti rūpakkhandhasaṅkhārakkhandhadhammāyatanadhammadhātūhi.</paragraph>
<centered line="43">Paṭhamanayasaṅgahāsaṅgahapadavaṇṇanā niṭṭhitā.</centered>
<subhead line="44">2. Dutiyanayo saṅgahitenaasaṅgahitapadavaṇṇanā</subhead>
<paragraph line="45" number="171"><bold>‘‘Saṅgahitena asaṅgahita’’</bold>nti ettha saṅgahitāsaṅgahitasaddā bhinnādhikaraṇā na gahetabbā visesanavisesitabbatāya icchitattā. Yo hi dhammo saṅgahitatāvisesavisiṭṭho asaṅgahito heṭṭhā uddiṭṭho, sveva idha asaṅgahitabhāvena pucchitvā vissajjīyatīti dassento <bold>‘‘yaṃ taṃ…pe… tadeva dassento’’</bold>ti āha. Ye hi dhammā cakkhāyatanena khandhasaṅgahena saṅgahitā, āyatanadhātusaṅgahena ca asaṅgahitā, tesaṃyeva puna khandhādīhi asaṅgaho pucchitvā vissajjito. Tena vuttaṃ <bold>‘‘cakkhāyatanena…pe… āhā’’</bold>ti. <bold>Sabbatthā</bold>ti sabbesu nayesu vāresu ca. <bold>Khandhādisaṅgahasāmaññāna</bold>nti ‘‘khandhasaṅgahenā’’tiādinā avisesena vuttānaṃ khandhādisaṅgahānaṃ. ‘‘Sāmaññajotanā visese avatiṭṭhatī’’ti āha <bold>‘‘niccaṃ visesāpekkhattā’’</bold>ti. Visesāvabodhanatthāni pañhabyākaraṇānīti vuttaṃ <bold>‘‘bhedanissitattā ca pucchāvissajjanāna’’</bold>nti. <bold>Savisesāva khandhādigaṇanā</bold>ti ‘‘khandhasaṅgahenā’’tiādinā avisesena vuttāpi <pageBreak edition="V" number="0.0014" />rūpakkhandhādinā savisesāva khandhādigaṇanā, khandhādinā saṅgahoti attho. <bold>Suddhā</bold>ti kevalā anavasesā, sāmaññabhūtāti vuttaṃ hoti.</paragraph>
<paragraph line="46"><bold>Tatthā</bold>ti yathādhikate dutiyanaye. Sāmaññajotanāya visesaniddiṭṭhattā āha <bold>‘‘saṅgahi…pe… niddhāritattā’’</bold>ti. <bold>Tīsu saṅgahesū</bold>ti khandhādisaṅgahesu <pageBreak edition="M" number="0.0013" />tīsu. <bold>Aññehī</bold>ti vuttāvasesehi dvīhi ekena vā. <bold>Ettakeneva dassetabbā siyuṃ</bold>tāvatāpi saṅgahitena asaṅgahitabhāvassa pakāsitattā. <bold>Tesa</bold>nti saṅgahitenaasaṅgahitabhāvena vuttadhammānaṃ. <bold>Evaṃvidhāna</bold>nti ‘‘cakkhāyatanaṃ sotāyatana’’ntiādinā aniddhāritavisesānaṃ. <bold>Asambhavā</bold>ti vuttappakārena niddisituṃ asambhavā. Saṅgahādinayadassanamattaṃ nayamātikāya byāpāro, yattha pana saṅgahādayo, te khandhādayo kusalādayo ca tesaṃ visayabhūtāti tehi vinā saṅgahādīnaṃ pavatti natthi. Tenāha <bold>‘‘nayamātikāya abbhantarabāhiramātikāpekkhattā’’</bold>ti. <bold>Saṅgāhakaṃ</bold>asaṅgāhakañcāti vattabbaṃ. Yo hi idha saṅgāhakabhāvena vutto dhammo asaṅgāhakabhāvenapi vuttoyevāti.</paragraph>
<paragraph line="47">‘‘Ye dhammā khandhasaṅgahena saṅgahitā, āyatanadhātusaṅgahena asaṅgahitā’’ti, ‘‘ye dhammā khandhasaṅgahena asaṅgahitā, āyatanadhātusaṅgahena saṅgahitā’’ti ca <bold>yattha pucchitabbavissajjitabbadhammavisesaniddhāraṇaṃ natthi, tattha paṭhamanaye chaṭṭhanaye ca</bold>‘‘rūpakkhandho katihi khandhehi saṅgahito? Ekena khandhenā’’ti (dhātu. 6), ‘‘rūpakkhandho katihi khandhehi sampayuttoti? Natthi. Catūhi khandhehi vippayutto’’ti (dhātu. 228) ca evaṃ <bold>pucchitabbavissajjitabbabhāvena. Itaresū</bold>ti dutiyādinayesu. <bold>Tassa tassā</bold>ti yaṃ pucchitabbaṃ vissajjitabbañca ‘‘ye dhammā’’ti aniyamitarūpena niddhāritaṃ, tassa tassa ‘‘te dhammā’’ti niyāmakabhāvena.</paragraph>
<paragraph line="48"><bold>Etthā</bold>ti etasmiṃ pakaraṇe. <bold>Yena yena</bold>cakkhāyatanādinā saṅgāhakena. <bold>Khandhādisaṅgahesū</bold>ti khandhāyatanadhātusaṅgahesu. <bold>Tena tenā</bold>ti khandhādisaṅgahena. <bold>Añña</bold>nti tato tato saṅgāhakato aññaṃ. Tabbinimuttaṃ saṅgahetabbāsaṅgahetabbaṃ yaṃ dhammajātaṃ atthi, taṃ tadeva ‘‘cakkhāyatanena ye dhammā khandhasaṅgahena saṅgahitā, āyatanadhātusaṅgahena asaṅgahitā’’ti <bold>saṅgāhakāsaṅgāhakabhāvena uddhaṭaṃ. Añño dhammo natthi</bold>tassa sabhāgabhāvena saṅgāhakasseva abhāvato. Siyā panetaṃ sabhāgena ekadesena saṅgahoti, taṃ paṭikkhipanto āha <bold>‘‘na ca so…pe… hotī’’</bold>ti. <bold>Yañcā</bold>tiādinā vacanantaraṃ pariharati.</paragraph>
<paragraph line="49"><bold>Yadi</bold><pageBreak edition="M" number="0.0014" /><pageBreak edition="V" number="0.0015" /><bold>cā</bold>tiādināpi tasseva tena saṅgahābhāvaṃ pāṭhābhāvadassanena vibhāveti. Tattha <bold>so evā</bold>ti yo rūpādikkhandho saṅgāhakabhāvena vutto, so eva tena rūpādikkhandhena saṅgayheyya saṅgahetabbo bhaveyya, teneva tassa saṅgahābhāve lakkhaṇaṃ dassento āha <bold>‘‘na hi so eva tassa sabhāgo visabhāgo cā’’</bold>ti. <bold>Ekadesā viya</bold>cakkhāyatanādayo <bold>samudāyassa</bold>rūpakkhandhādikassa. <bold>Rūpakkhandho cakkhāyatanādīnaṃ na saṅgāhako asaṅgāhako ca</bold>sabhāgavisabhāgabhāvābhāvato. Esa nayo sesesupi. <bold>Samudāyantogadhāna</bold>ntiādinā vuttamevatthaṃ pākaṭataraṃ karoti. Tattha <bold>yenā</bold>ti vibhāgena. <bold>Te</bold>ti ekadesā. <bold>Tesa</bold>nti ekadesānaṃ. Ettha tadantogadhatāya vibhāgābhāvo, vibhāgābhāvena sabhāgavisabhāgatābhāvo, tena saṅgāhakāsaṅgāhakatābhāvo dassitoti veditabbo.</paragraph>
<paragraph line="50">Yathā sabbena sabbaṃ sabhāgavisabhāgābhāvena ekadesānaṃ samudāyo saṅgāhako asaṅgāhako ca na hoti, evaṃ ekadesasabhāgavisabhāgānanti dassento <bold>‘‘tathā’’</bold>tiādimāha. Tattha <bold>yathā</bold>tiādi udāharaṇadassanena yathāvuttassa atthassa pākaṭakaraṇaṃ. Khandhasaṅgahena saṅgāhakaṃ asaṅgāhakañcāti yojanā. Tathā sesesupi. <bold>Na hi ekadesa…pe… visabhāgaṃ</bold>yena samudāyo saṅgāhako asaṅgāhako ca siyāti adhippāyo. Ettha ca saṅgāhakattaṃ tāva mā hotu, asaṅgāhakattaṃ pana kasmā paṭikkhipīyatīti codanaṃ manasi katvā āha <bold>‘‘tasmā’’</bold>tiādi. Tattha <bold>tasmā</bold>ti vuttamevatthaṃ hetubhāvena parāmasati. Attato aññassa, attani antogadhato aññassa, attekadesasabhāgato aññassa satipi asaṅgāhakatteti yojanā. Taṃ panetaṃ ‘‘rūpakkhandho rūpakkhandhena saṅgahito asaṅgahito ca na hotī’’tiādinā vutte tayo pakāre sandhāya vuttaṃ. <bold>Saṅgāhakattameva etesaṃ natthī</bold>ti etesaṃ attā, attani antogadho, attekadesasabhāgo cāti vuttānaṃ saṅgāhakabhāvo eva natthi sabhāgābhāvato. Tena vuttaṃ ‘‘na hi so eva tassa sabhāgo’’tiādi. <bold>Yenā</bold>ti saṅgāhakattena. <bold>Evarūpāna</bold>nti yathāvuttānaṃ tippakārānaṃ <bold>aggahaṇaṃ veditabbaṃ</bold>satipi visabhāgabhāveti adhippāyo.</paragraph>
<paragraph line="51"><bold>Tenā</bold>ti <pageBreak edition="M" number="0.0015" />‘‘dhammāyatana’’ntiādinā vacanena. Ekadesassa vedanākkhandhādikassa samudāyassa dhammāyatanassa saṅgāhakattaṃ ekadesena samudāyassa saṅgahitabhāvanti attho, samudāyassa rūpakkhandhassa ekadesassa cakkhāyatanassa sotāyatanassa ca saṅgāhakattaṃ samudāyena ekadesassa saṅgahitabhāvanti vuttaṃ hoti. Yadi evaṃ na dasseti, atha kiṃ dassetīti āha <bold>‘‘catukkhandhagaṇanabhedehī’’</bold>tiādi. Tattha <bold>catukkhandhagaṇanabhedehī</bold>ti rūpādicatukkhandhagaṇanavibhāgehi <pageBreak edition="V" number="0.0016" />. <bold>Pañcadhā</bold>ti rūpādicatukkhandhasaṅgaho viññāṇakkhandhasaṅgahoti evaṃ pañcappakārena bhinnataṃ. Tenāha <bold>‘‘gaṇetabbāgaṇetabbabhāvenā’’</bold>ti. ‘‘Ekena khandhenā’’tiādīsu karaṇatthe karaṇavacanaṃ, na kattuattheti katvā āha <bold>‘‘saṅgāhakāsaṅgāhakanirapekkhāna’’</bold>nti. Tenevāha <bold>‘‘kammakaraṇamattasabbhāvā’’</bold>ti. <bold>Dutiyādayo pana</bold>nayā. <bold>Agaṇanādidassanānī</bold>ti agaṇanagaṇanadassanāni. Nanu ca dutiyādīsu gaṇanādīnipi vijjantīti? Saccaṃ vijjanti, tāni pana visesanabhūtāni appadhānānīti visesitabbabhūtānaṃ padhānānaṃ vasenevaṃ vuttaṃ. ‘‘Cakkhāyatanena ye dhammā khandhasaṅgahena saṅgahitā’’tiādinā kattuādayo niddiṭṭhāti āha <bold>‘‘kattukaraṇakammattayasabbhāvā’’</bold>ti.</paragraph>
<paragraph line="52"><bold>Tathā tathā</bold>ti tena tena rūpakkhandhādippakārena. <bold>Taṃtaṃkhandhādibhāvābhāvo sabhāgavisabhāgatā</bold>ti rūpadhammādīnaṃ rūpakkhandhādibhāvo sabhāgatā, vedanākkhandhādiabhāvo visabhāgatāti attho. <bold>Yathāniddhāritadhammadassane</bold>ti ‘‘ye dhammā, te dhammā’’ti niddhāritappakāradhammanirūpane. <bold>Saṅgāhakasaṅgahetabbāna</bold>nti cakkhāyatanādikassa saṅgāhakassa sotāyatanādikassa ca saṅgahetabbassa. <bold>Samānakkhandhādibhāvo</bold>ti ekakkhandhādibhāvo, rūpakkhandhādibhāvoti attho. <bold>Tadabhāvo</bold>ti tassa samānakkhandhādibhāvassa abhāvo aññakkhandhādibhāvo. <bold>Aya</bold>nti yvāyaṃ paṭhamanaye tathā tathā gaṇetabbāgaṇetabbatāsaṅkhāto dutiyādinayesu yathāvuttānaṃ samānakkhandhādibhāvābhāvasaṅkhāto taṃtaṃkhandhādibhāvābhāvo vutto, ayametesaṃ dvippakārānaṃ nayānaṃ sabhāgavisabhāgatāsu viseso.</paragraph>
<paragraph line="53"><bold>Samudayasaccasukhindriyādī</bold>ti <bold>ādi</bold>-saddena maggasaccadukkhindriyādi saṅgayhati. <bold>Asaṅgāhakattābhāvato</bold>ti saṅgahitatāvisiṭṭhassa asaṅgāhakattassa abhāvato <pageBreak edition="M" number="0.0016" />. Na hi sakkā ‘‘samudayasaccena ye dhammā khandhasaṅgahena saṅgahitā, āyatanadhātusaṅgahena asaṅgahitā’’tiādi vattuṃ. <bold>Dukkhasaccasadisāni</bold>abyākatapadādīni. <bold>Itarehī</bold>ti āyatanadhātusaṅgahehi saṅgāhakattāsaṅgāhakattābhāvato na uddhaṭānīti yojanā. <bold>Eva</bold>ntiādi yathāvuttassa atthassa nigamanavasena vuttaṃ. <bold>Na rūpakkhandho</bold>ti na sabbo rūpakkhandhadhammoti attho.</paragraph>
<paragraph line="54">‘‘Khandhapadenā’’ti idaṃ karaṇatthe karaṇavacanaṃ, na kattuattheti āha <bold>‘‘khandhapadasaṅgahenāti attho’’</bold>ti. Tenevassa kattuatthataṃ paṭisedhetuṃ <bold>‘‘na saṅgāhakenā’’</bold>ti vuttaṃ. Karaṇaṃ pana katturahitaṃ <pageBreak edition="V" number="0.0017" />natthīti āha <bold>‘‘kenaci saṅgāhakenāti idaṃ pana ānetvā vattabba’’</bold>nti. <bold>Saṅgāhakesu na yujjati</bold>na saṅgahetabbesūti adhippāyo. Rūpakkhandhadhammā hi ‘‘ye dhammā khandhasaṅgahena saṅgahitā’’ti vuttāti. Samudāye vuttavidhi tadavayavepi sambhavatīti codanaṃ samuṭṭhāpento <bold>‘‘etena nayenā’’</bold>tiādimāha. Paṭiyogīnivattanaṃ eva-saddena karīyatīti āha <bold>‘‘na hi aññamattanivāraṇaṃ eva-saddassa attho’’</bold>ti. Tenāha <bold>‘‘saṅgāhakato aññanivāraṇaṃ eva-saddassa attho’’</bold>ti. <bold>So ca…pe… pekkha</bold>nti iminā tamevatthaṃ pākaṭataraṃ karoti. Saṅgāhakāpekkhatte hi ‘‘so cā’’tiādivacanassa ‘‘cakkhāyatanena rūpakkhandhova saṅgahito’’ti ettha cakkhāyatanaṃ saṅgāhakanti yathādhippetassa atthassa asambhavo evāti idāni taṃ asambhavaṃ vibhāvento <bold>‘‘katha’’</bold>ntiādimāha, taṃ suviññeyyameva.</paragraph>
<paragraph line="55"><bold>Etthā</bold>ti ‘‘aḍḍhekādasahi āyatanadhātūhī’’ti ettha. <bold>‘‘Rūpakkhandhenā’’ti ānetvā vattabbaṃ</bold>āyatanadhātuvisesanatthaṃ. Na so eva tassa, samudāyo vā tadekadesānaṃ saṅgāhako asaṅgāhako ca hotīti vuttovāyamatthoti āha <bold>‘‘rūpakkhandho…pe… na hotī’’</bold>ti. <bold>Iminā pariyāyenā</bold>ti yasmā vuttappakāraṃ saṅgāhakattaṃ natthi ‘‘yena saṅgahitassa asaṅgāhakaṃ siyā’’ti iminā pariyāyena. <bold>Asaṅgahitatāya abhāvo vutto</bold>aṭṭhakathāyaṃ (dhātu. aṭṭha. 171) ‘‘so ca…pe… natthī’’ti. <bold>Saṅgahitatāyā</bold>ti nippariyāyena saṅgahitabhāvena asaṅgahitatāya abhāvo vuttoti na yujjatīti yojanā. <bold>Sā saṅgahitatā</bold>ti attanā attano, attekadesānaṃ <pageBreak edition="M" number="0.0017" />vā saṅgahitatā. <bold>Tenā</bold>ti rūpakkhandhena. <bold>Tesa</bold>nti rūpakkhandhatadekadesānaṃ. <bold>Atthi ca vippayuttatā</bold>vedanākkhandhādīhi. <bold>Cakkhāyatanādīhi viyā</bold>ti visadisudāharaṇaṃ. <bold>Etehi</bold>rūpavedanākkhandhādīhi <bold>aññehi ca</bold>evarūpehi. <bold>Etāni aññāni cā</bold>ti etthāpi eseva nayo.</paragraph>
<paragraph line="56"><bold>Teneva tassa saṅgahitattābhāvadassanena</bold>heṭṭhā dassitena. <bold>Etthā</bold>ti etasmiṃ vāre. <bold>Aggahaṇe</bold>ti akathane, adesanāyanti attho. <bold>Samudayasaccādīsū</bold>ti samudayasaccasukhindriyādīsu yujjeyya taṃ kāraṇaṃ. Kasmā? <bold>Tehi</bold>samudayasaccādīhi khandhādisaṅgahena <bold>saṅgahite</bold>dhammajāte sati tassa āyatanasaṅgahādīhi asaṅgahitattassa abhāvato. <bold>Rūpakkhandhādīhī</bold>ti rūpakkhandhavedanākkhandhādīhi. <bold>Saṅgahitameva natthi,</bold>kasmā? ‘‘So eva tassa saṅgāhako na hotī’’ti vuttovāyamattho. Yadipi rūpakkhandhādinā rūpakkhandhādikassa attano…pe… natthīti sambandho. Aññassa pana vedanākkhandhādikassa rūpakkhandhādinā saṅgahitattābhāvena asaṅgahitattaṃ atthīti yojanā. <bold>Ubhayābhāvo</bold>ti <pageBreak edition="V" number="0.0018" />saṅgahitattāsaṅgahitattābhāvo. <bold>Ettha</bold>etasmiṃ vāre. <bold>Dhammāyatanajīvitindriyādīna</bold>nti dhammāyatanādīnaṃ khandhacatukkasaṅgāhakatte, jīvitindriyādīnaṃ khandhadukasaṅgāhakatteti yojanā. Pāḷiyaṃ anāgatattā <bold>‘‘satī’’</bold>ti sāsaṅkaṃ vadati. <bold>Ādi</bold>-saddena paṭhamena dhammadhātusaḷāyatanādīnaṃ sukhindriyādīnañca, dutiyena ekakkhandhassa saṅgaho daṭṭhabbo. Sukhindriyañhi vedanākkhandhasseva saṅgāhakaṃ. <bold>Tesa</bold>nti khandhacatukkakhandhadukādīnaṃ <bold>asaṅgahitatā na natthi</bold>atthevāti tassā abhāvo anekantiko. <bold>Pubbe vuttanayenā</bold>ti ‘‘rūpakkhandhādīhi panā’’tiādinā vuttanayena.</paragraph>
<paragraph line="57"><bold>Tatthevā</bold>ti tasmiṃyeva pubbe vutte sanidassanasappaṭighapade. <bold>Nivattetvā gaṇhanto</bold>ti pubbe vuttaṃ paṭinivattetvā gaṇhanto paccāmasanto. <bold>Tadavattabbatā</bold>ti tesaṃ saṅgāhakāsaṅgāhakasaṅgahitattāsaṅgahitattānaṃ avattabbatā. <bold>Asaṅgāhakattābhāvato eva…pe… na saṅgāhakattābhāvato</bold>ti yasmā nesaṃ asaṅgāhakattaṃ viya saṅgāhakattampi natthi, tato eva saṅgahitattāsaṅgahitattampīti dasseti.</paragraph>
<centered line="58">Dutiyanayasaṅgahitenaasaṅgahitapadavaṇṇanā niṭṭhitā.</centered>
<subhead line="59">3. Tatiyanayo asaṅgahitenasaṅgahitapadavaṇṇanā</subhead>
<paragraph line="60" number="179"><bold>Rūpakkhandhena</bold><pageBreak edition="M" number="0.0018" /><bold>khandhasaṅgahena asaṅgahitesū</bold>ti niddhāraṇe bhummaṃ. <bold>Tasmā</bold>ti yasmā ekadesasabhāgatā samudāyasabhāgatā na hoti, tasmā. <bold>Tenā</bold>ti rūpakkhandhena. <bold>Tānī</bold>ti vedanādikkhandhattayanibbānāni. Yathā ca ekadesavisabhāgatāya na saṅgahitatā, evaṃ ekadesasabhāgatāya asaṅgahitatāpi natthīti dassento <bold>‘‘na kevala’’</bold>ntiādimāha. Saṅgahitāneva na na hontīti yojanā. <bold>Te</bold>ti vedanādikkhandhattayanibbānasukhumarūpadhammā. <bold>Tehī</bold>ti viññāṇakkhandhacakkhāyatanādīhi. <bold>Na kathañci sammissā</bold>ti kenacipi pakārena na sammissāti asammissatāya saṅgahitattābhāvaṃ sādheti. <bold>Rūpakkhandhena viya…pe… na hotī</bold>ti yathā rūpakkhandhena sabhāgatābhāvato nibbānaṃ na kenacipi saṅgahaṇena saṅgahitaṃ, evaṃ viññāṇakkhandhacakkhāyatanādīhi taṃ āyatanadhātusaṅgahehi saṅgahitaṃ na hotīti khandhasaṅgahābhāvo pākaṭo vuttovāti evaṃ vuttaṃ.</paragraph>
<paragraph line="61"><bold>Evarūpāna</bold>nti <pageBreak edition="V" number="0.0019" />rūpakkhandhaviññāṇakkhandhacakkhāyatanādīnaṃ. Na hi nibbānaṃ sandhāya ‘‘rūpakkhandhena viññāṇakkhandhena cakkhāyatanena ye dhammā khandhasaṅgahena asaṅgahitā, āyatanadhātusaṅgahena saṅgahitā’’ti sakkā vattuṃ. Tena vuttaṃ <bold>‘‘saṅgāhakattābhāvato evā’’</bold>ti. Tathā ‘‘abyākatehi dhammehi ye dhammā khandhasaṅgahena asaṅgahitā, āyatanadhātusaṅgahena saṅgahitā’’tiādi na sakkā vattuṃ tādisassa dhammassa abhāvatoti āha <bold>‘‘sanibbāna…pe… bhāvatovā’’</bold>ti. Aggahaṇaṃ veditabbanti yojanā. Tenāha <bold>‘‘na hī’’</bold>tiādi. <bold>Kañcī</bold>ti kañci dhammajātaṃ. <bold>Te</bold>ti abyākatadhammādayo. <bold>Attano</bold>ti abyākatadhammādiṃ sandhāyāha. <bold>Ekadeso</bold>ti rūpakkhandhādi. <bold>Attekadesasabhāgo</bold>ti nibbānaṃ. Tañhi dhammāyatanadhammadhātupariyāpannatāya tadekadesasabhāgo. <bold>Asaṅgahitasaṅgāhakattā</bold>ti khandhasaṅgahena asaṅgahitānaṃ saññākkhandhādīnaṃ āyatanadhātusaṅgahena saṅgāhakattāti attho.</paragraph>
<paragraph line="62">Visabhāgakkhandhanibbānasamudāyattā khandhasaṅgahena dhammāyatanena na koci dhammo saṅgahito atthīti yojanā. <bold>Etassā</bold>ti ‘‘dhammāyatanena saṅgahitā’’ti etassa padassa dhammāyatanagaṇanena saṅgahitāti attho. Oḷārikarūpasammissaṃ <bold>dhammāyatanekadesaṃ</bold>.</paragraph>
<centered line="63">Tatiyanayaasaṅgahitenasaṅgahitapadavaṇṇanā niṭṭhitā.</centered>
<subhead line="64">4. Catutthanayo saṅgahitenasaṅgahitapadavaṇṇanā</subhead>
<paragraph line="65" number="191"><bold>Tiṇṇaṃ</bold><pageBreak edition="M" number="0.0019" /><bold>saṅgahāna</bold>nti khandhāyatanadhātusaṅgahānaṃ. Saṅgahaṇapubbaṃ asaṅgahaṇaṃ, asaṅgahaṇapubbaṃ saṅgahaṇañca vuccamānaṃ saṅgahaṇāsaṅgahaṇānaṃ pavattivisesena vuttaṃ hotīti āha <bold>‘‘saṅgahaṇā…pe… uddiṭṭhā’’</bold>ti. Saṅgahābhāvakato asaṅgaho saṅgahahetuko saṅgahassa pavattivisesoyeva nāma hotīti āha <bold>‘‘saṅgahaṇappavattivisesavirahe’’</bold>ti. <bold>Kenaci</bold>samudayasaccādinā tīhipi saṅgahehi <bold>saṅgahitena</bold>saṅkhārakkhandhapariyāpannena <bold>dhammavisesena</bold>puna tatheva <bold>saṅgahito</bold>so eva samudayasaccādiko <bold>dhammaviseso</bold>saṅgahitena saṅgahito. <bold>Saṅgāhakattābhāvasabbhāvā saṅgāhakabhāvena na uddhaṭā,</bold>na asaṅgāhakattā eva. Yathā hi tīhi saṅgahehi na saṅgāhakā, evaṃ <pageBreak edition="V" number="0.0020" />dvīhi, ekenapi saṅgahena na saṅgāhakā idha na uddhaṭā. <bold>Tehi saṅgahitā</bold>ti tehi tīhi saṅgahehi saṅgahitā dhammā. <bold>Yassā</bold>ti yassa attano saṅgāhakassa.</paragraph>
<paragraph line="66"><bold>Sakalavācakenā</bold>ti anavasesaṃ khandhādiatthaṃ vadantena. <bold>Tena khandhādipadenā</bold>ti ‘‘teneva saṅgahaṃ gaccheyyā’’ti ettha tena khandhādipadenāti evaṃ yojetabbaṃ. Evaṃ pana ayojetvā ‘‘yaṃ attano saṅgāhakaṃ saṅgaṇhitvā puna teneva saṅgahaṃ gaccheyya, taṃ aññaṃ saṅgahitaṃ nāma natthī’’ti evaṃ na sakkā vattuṃ. Kasmāti ce? Na hi <bold>yena</bold>samudayasaccādinā <bold>yaṃ</bold>saṅkhārakkhandhapariyāpannaṃ dhammajātaṃ khandhādisaṅgahehi <bold>saṅgahitaṃ, teneva</bold>samudayasaccādinā <bold>tassa</bold>tadavasiṭṭhassa saṅkhārakkhandhadhammassa, <bold>na ca tasseva</bold>kevalassa samudayasaccādikassa saṅgaho pucchito vissajjitoti yojanā, atha kho <bold>tena</bold>saṅkhārakkhandhadhammena phassādinā. <bold>Saṅgahitassā</bold>ti saṅgahitatāvisiṭṭhassāti attho. Tasmā attano saṅgāhakaṃ sakalakkhaṇādiṃ saṅgaṇhitvā puna tena khandhādipadena yaṃ saṅgahaṃ gaccheyya, taṃ tādisaṃ natthīti attho veditabbo. <bold>Vedanā saddo ca khandho āyatanañcā</bold>ti vedanā visuṃ khandho, saddo ca visuṃ āyatananti attho. <bold>Aññena</bold>khandhantarādinā. <bold>Asammissa</bold>nti abyākatadukkhasaccādi viya amissitaṃ. <bold>Na hi…pe… etthā</bold>ti saṅgahitatāvisiṭṭhena dhammena yo dhammo saṅgahito, tassa saṅgahitatāvisiṭṭhoyeva yo saṅgaho, so na ettha vāre pucchito vissajjito ca. <bold>Saṅgahovā</bold>ti kevalo saṅgaho <pageBreak edition="M" number="0.0020" />, na kattāpekkhoti attho. <bold>Na saṅgāhakenā</bold>ti idaṃ yathāvuttena atthena nivattitassa dassanaṃ. <bold>Na hī</bold>tiādi taṃsamatthanaṃ.</paragraph>
<centered line="67">Catutthanayasaṅgahitenasaṅgahitapadavaṇṇanā niṭṭhitā.</centered>
<subhead line="68">5. Pañcamanayo asaṅgahitenaasaṅgahitapadavaṇṇanā</subhead>
<paragraph line="69" number="193"><bold>Vuttanayenā</bold>ti yasmā saṅgahappavattivisesavirahito asaṅgahitadhammavisesanissito pañcamanayo, tasmā yo ettha kenaci asaṅgahitena dhammavisesena puna asaṅgahito dhammaviseso asaṅgahitena asaṅgahito asaṅgahitatāya pucchitabbo vissajjitabbo ca. Tameva tāva yathāniddhāritaṃ <pageBreak edition="V" number="0.0021" />dassento ‘‘rūpakkhandhena ye dhammā khandha…pe… asaṅgahitā, tehi dhammehi ye dhammā khandha…pe… asaṅgahitāti āhā’’ti catutthanaye vuttanayānusārena. <bold>Yathāniddhāritadhammadassana</bold>nti pāḷiyaṃ niddhāritappakāradhammadassanaṃ. Saha sukhumarūpenāti sasukhumarūpaṃ, tena sukhumarūpena saddhiṃ gahitaṃ viññāṇaṃ, tena sahitadhammasamudāyā <bold>sasukhuma…pe… dāyā</bold>. Ke pana teti āha <bold>‘‘dukkhasaccā’’</bold>tiādi. <bold>Kesañcī</bold>ti nibbānacakkhāyatanādīnaṃ. <bold>Tīhipi</bold>saṅgahehi. Paripuṇṇasaṅgahehi tīhipi saṅgahehi asaṅgāhakā <bold>paripuṇṇasaṅgahāsaṅgāhakā</bold>. <bold>Abyākatadhammasadisā</bold>nevadassanenanabhāvanāyapahātabbanevasekkhānāsekkhādayo. <bold>Itare</bold>ti rūpakkhandhādayo. <bold>Tabbipariyāyenā</bold>ti vuttavipariyāyena, tīhipi saṅgahehi asaṅgahetabbassa atthitāya paripuṇṇasaṅgahāsaṅgāhakattāti attho.</paragraph>
<paragraph line="70"><bold>Asaṅgāhakesu nibbānaṃ antogadhaṃ,</bold>tasmā taṃ anidassanaappaṭighehi asaṅgahetabbaṃ na hotīti attho. Tenāha <bold>‘‘na ca tadeva tassa asaṅgāhaka’’</bold>nti. ‘‘Vedanākkhandhena ye dhammā’’tiādayo nava pañhā dutiyapañhādayo, te paṭhamapañhena saddhiṃ dasa, nāmarūpapañhādayo pana catuvīsatīti āha <bold>‘‘sabbepi catuttiṃsa hontī’’</bold>ti. <bold>Rūpakkhandhādivisesakapada</bold>nti ‘‘rūpakkhandhenā’’tiādinā asaṅgāhakattena visesakaṃ rūpakkhandhādipadaṃ. <bold>Pucchāyā</bold>ti ca pucchanatthanti attho. ‘‘Rūpakkhandhenā’’tiādi sabbampi vā viññāpetuṃ icchitabhāvena vacanaṃ pañhabhāvato pucchā. Tenāha aṭṭhakathāyaṃ <pageBreak edition="M" number="0.0021" />‘‘pañhā panettha…pe… catuttiṃsa hontī’’ti. <bold>Te hi lakkhaṇato dassitā</bold>ti te niddhāritadhammā teneva asaṅgahitāsaṅgahitatāya niddhāraṇasaṅkhātena lakkhaṇena dassitā.</paragraph>
<paragraph line="71"><bold>Tadevāti eva-saddenā</bold>ti ‘‘tadevā’’ti ettha eva-saddena. ‘‘Yaṃ pucchāya uddhaṭaṃ padaṃ, taṃ khandhādīhi asaṅgahita’’nti ettha ‘‘khandhādīhevā’’ti avadhāraṇaṃ nippayojanaṃ pakārantarassa abhāvato. ‘‘Tīhi asaṅgaho’’ti hi vuttaṃ. Tathā ‘‘asaṅgahitamevā’’ti saṅgahitatānivattanassa anadhippetattā. Tadevāti pana icchitaṃ uddhaṭasseva asaṅgahitenaasaṅgahitabhāvassa avadhāretabbattāti dassento <bold>‘‘na kadācī’’</bold>tiādimāha. Tattha <bold>aññassā</bold>ti anuddhaṭassa. <bold>Aniyatataṃ dassetī</bold>ti idaṃ avadhāraṇaphaladassanaṃ. <bold>Niyamatoti sakkā vacanaseso yojetu</bold>nti idampi eva-kārena siddhamevatthaṃ pākaṭataraṃ kātuṃ vuttaṃ. Yato hi eva-kāro, tato aññattha niyamoti. <bold>Evaṃpakāramevā</bold>ti pucchāya uddhaṭappakārameva, yaṃ pakāraṃ pucchāya uddhaṭaṃ, taṃpakāramevāti attho. <bold>Tassā</bold>ti <pageBreak edition="V" number="0.0022" />asaṅgahitassa. <bold>Aññassā</bold>ti pucchāya anuddhaṭappakārassa. Etena yo pucchāya uddhaṭo tīhipi saṅgahehi asaṅgahito, tasseva idha pucchitabbavissajjitabbabhāvo, na aññassāti dasseti. Tenāha <bold>‘‘pucchāya uddhaṭañhī’’</bold>tiādi. Āyatanadhātusaṅgahavasena cettha rūpakkhandhādīnaṃ <bold>aññasahitatā,</bold>viññāṇakkhandhādīnaṃ <bold>asahitatā</bold>ca veditabbā.</paragraph>
<paragraph line="72">Avasesā vedanādayo tayo khandhā nibbānañca sakalena rūpakkhandhena tesaṃ saṅgaho natthīti ‘‘saṅgahitā’’ti na sakkā vattuṃ, ekadesena pana saṅgaho atthīti <bold>‘‘asaṅgahitā na hontīti evaṃ daṭṭhabba’’</bold>nti āha. ‘‘Rūpadhammāvā’’ti niyamanaṃ pucchāya uddhaṭabhāvāpekkhanti dassento <bold>‘‘pucchāya…pe… adhippāyo’’</bold>ti āha. Tena vuttaṃ <bold>‘‘anuddhaṭā vedanādayopi hi asaṅgahitā evā’’</bold>ti. <bold>Etthā</bold>ti etasmiṃ pañcamanayaniddese. <bold>Paṭhame naye</bold>ti paṭhame atthavikappe. Tathā <bold>dutiye</bold>ti etthāpi. <bold>Rūpaviññāṇehī</bold>ti asukhumarūpadhammehi viññāṇena cāti ayamettha adhippāyoti dassento <bold>‘‘oḷārika…pe… attho’’</bold>ti āha. Kathaṃ pana rūpadhammāti vutte oḷārikarūpasseva gahaṇanti āha <bold>‘‘rūpekadeso hi ettha rūpaggahaṇena gahito’’</bold>ti.</paragraph>
<paragraph line="73" number="196"><bold>Asaṅgāhaka</bold>nti <pageBreak edition="M" number="0.0022" />‘‘cakkhāyatanena…pe… asaṅgahitā’’ti evaṃ asaṅgāhakabhāvena vuttaṃ pucchitabbavissajjetabbabhāvena vuttampi kāmaṃ vedanādīheva catūhi asaṅgahitaṃ, taṃ pana na cakkhāyatanamevāti dassetuṃ <bold>‘‘cakkhāyatanena panā’’</bold>tiādi vuttaṃ. <bold>Yehi dhammehī</bold>ti khandhādīsu yehi. <bold>Sabbaṃ</bold>dhammajātaṃ <bold>teva</bold>rūpādike dhamme <bold>udāneti</bold>pāḷiyaṃ. Kasmā panetaṃ udānetīti āha <bold>‘‘sadisavissajjanā’’</bold>tiādi. <bold>Paṭhamena</bold>udānena. <bold>Dve</bold>ti ‘‘bāhirā upādā dve’’ti ettha vuttaṃ dve-saddaṃ sandhāyāha. <bold>Tassa</bold>asaṅgahitassa. <bold>Yathādassitassā</bold>ti ‘‘rūpa’’ntiādinā dassitappakārassa. Dhammanvayañāṇuppādanaṃ <bold>nayadānaṃ</bold>. ‘‘Rūpaṃ dhammāyatana’’ntiādīnaṃ padānaṃ vasena <bold>dvevīsapadiko esa nayo</bold>.</paragraph>
<centered line="74">Pañcamanayaasaṅgahitenaasaṅgahitapadavaṇṇanā niṭṭhitā.</centered>
<subhead line="75">6. Chaṭṭhanayo sampayogavippayogapadavaṇṇanā</subhead>
<paragraph line="76" number="228">‘‘Tatthā’’ti <pageBreak edition="V" number="0.0023" />iminā ‘‘sampayogavippayogapadaṃ bhājetvā’’ti ettha sampayogavippayogapadaṃ bhājitaṃ, saṃvaṇṇetabbatāya ca padhānabhūtaṃ paccāmaṭṭhaṃ, na rūpakkhandhādipadanti dassento <bold>‘‘yaṃ labbhati…pe… veditabba’’</bold>nti vatvā puna <bold>‘‘rūpakkhandhādīsu hī’’</bold>tiādinā tamatthaṃ vivarati. Tattha <bold>na labbhatī</bold>ti ‘‘sampayuttaṃ vippayutta’’nti vā gahetuṃ na labbhati, <bold>alabbhamānampi pucchāya gahitaṃ</bold>paṭikkhepena vissajjetuṃ. Paṭikkhepopi hi pucchāya vissajjanameva. Tathā hi <bold>yamake</bold>(yama. 1.khandhayamaka.59-61) ‘‘yassa rūpakkhandho nuppajjittha, tassa vedanākkhandho nuppajjitthā’’ti pucchāya ‘‘natthī’’ti vissajjitaṃ. Tena panettha rūpadhammesu sampayogaṭṭho na labbhatīti ayamattho dassito hoti. Alabbhamānampi sampayogapadaṃ gahitanti sambandho. <bold>Sabbatthā</bold>ti rūpakkhandhavedanākkhandhādīsu. <bold>Etesa</bold>nti rūpanibbānānaṃ. <bold>Visabhāgatā</bold>ti ataṃsabhāgatā. Ekuppādādibhāvo hi sampayoge sabhāgatā, na saṅgahe viya samānasabhāgatā, tasmā ekuppādādibhāvarahitānaṃ rūpanibbānānaṃ sā ekuppādāditā visabhāgatā vuttā. <bold>Tadabhāvato</bold>ti tassā visabhāgatāya ekuppādāditāya abhāvato. <bold>Vippayogopi nivārito eva hoti,</bold>visabhāgo bhāvo vippayogoti vuttovāyamatthoti. <bold>‘‘Catūsu</bold><pageBreak edition="M" number="0.0023" /><bold>hī’’</bold>tiādinā vuttamevatthaṃ pākaṭataraṃ karoti. Tattha <bold>tesaṃ tehī</bold>ti ca arūpakkhandhe eva parāmasati. <bold>Visabhāgatā ca hoti</bold>rūpanibbānesu avijjamānattāti attho. Tenāha <bold>‘‘na ca rūpekadesassā’’</bold>tiādi. <bold>Tenevā</bold>ti catukkhandhasabhāgattā eva.</paragraph>
<paragraph line="77"><bold>Tīhi viññāṇadhātūhī</bold>ti ghānajivhākāyaviññāṇadhātūhi vippayutte <bold>anārammaṇamissake</bold>rūpadhammamissake dhamme dīpeti rūpabhavoti yojanā. <bold>Pañcahī</bold>ti cakkhuviññāṇādīhi pañcahi viññāṇadhātūhi. <bold>Ekāya</bold>manodhātuyā. <bold>Na sampayutte</bold>ti na sampayutte eva. Tathā hi ‘‘vippayutte ahonte sattahipi sampayutte sattapi vā tā’’ti vuttaṃ. <bold>Tenā</bold>ti vippayuttatāpaṭikkhepena. <bold>Tāhī</bold>ti sattaviññāṇadhātūhi. <bold>Sampayutte dīpentī</bold>ti sampayutte dīpentiyeva, na sampayutte evāti evamavadhāraṇaṃ gahetabbaṃ. Esa nayo sesesupi. <bold>Sampayutte</bold>vedanādike. <bold>Sampayuttavippayuttabhāvehi navattabbaṃ,</bold>taṃyeva viññāṇadhātusattakaṃ. Sampayuttabhāvena navattabbāni <bold>sampayuttanavattabbāni,</bold>bhinnasantānikāni, nānākkhaṇikāni ca arūpānipi dhammajātāni. <bold>Anārammaṇamissakasabbaviññāṇadhātutaṃsampayuttā</bold>dhammāyatanādipadehi dīpetabbā, <bold>anārammaṇamissakasabbaviññāṇadhātuyo</bold><pageBreak edition="V" number="0.0024" />acetasikādipadehi dīpetabbā, <bold>tadubhayasamudāyā</bold>dukkhasaccādipadehi dīpetabbāti veditabbā.</paragraph>
<paragraph line="78"><bold>Yadi eva</bold>nti yadi anārammaṇamissānaṃ dhammānaṃ vippayogo natthi. <bold>Anārammaṇamissobhayadhammā</bold>ti rūpanibbānasahitasabbaviññāṇadhātutaṃsampayuttadhammā. <bold>Khandhādīhevā</bold>ti khandhāyatanadhātūhi eva, na arūpakkhandhamattena. Arūpakkhandheyeva pana sandhāya ‘‘tehi dhammehi ye dhammā vippayuttā’’ti vuttanti nāyaṃ dosoti dasseti. <bold>Tadekadesā</bold>ti ‘‘anārammaṇamissā’’tiādinā vuttadhammasamudāyassa ekadesā. <bold>Tadekadesaññasamudāyā</bold>ti tasseva yathāvuttassa samudāyassa ekadesā hutvā aññesaṃ avayavānaṃ rūpakkhandhādīnaṃ samudāyabhūtā. <bold>Vibhāgābhāvato</bold>ti bhedābhāvato. Bhedoti cettha accantabhedo adhippeto. Na hi samudāyāvayavānaṃ sāmaññavisesānaṃ viya accantabhedo atthi bhedābhedayuttattā. Tesaṃ accantabhedameva hi sandhāya ‘‘samudāyantogadhānaṃ ekadesānaṃ na vibhāgo atthī’’ti saṅgahepi vuttaṃ. <bold>Tenā</bold>ti avibhāgasabbhāvato sabhāgavisabhāgattābhāvena. <bold>Tesa</bold>nti anārammaṇamissakasabbaviññāṇadhātuādīnaṃ <pageBreak edition="M" number="0.0024" />. <bold>Te ca</bold>akusalābyākatā. <bold>Tesa</bold>nti kusalākusalābyākatadhammānaṃ. <bold>Tasmā</bold>ti yasmā vibhattasabhāvānaṃ na tesaṃ samudāyekadesādibhāvo, tasmā. Yasmā pana kusalādayo eva khandhādayoti khandhādiāmasanena samudāyekadesādibhāvo āpanno evāti vuttanayena vippayogābhāvo hoti, tasmā taṃ pariharanto <bold>‘‘khandhādīni anāmasitvā’’</bold>tiādimāha. <bold>Tesa</bold>nti kusalādīnaṃ. <bold>Aññamaññavippayuttatā vuttā</bold>‘‘kusalehi dhammehi ye dhammā vippayuttā’’tiādinā. <bold>Sabbesū</bold>ti dutiyādisabbapañhesu.</paragraph>
<paragraph line="79">Chattiṃsāya piṭṭhidukapadesu vīsati dukapadāni imasmiṃ naye labbhanti, avasiṭṭhāni soḷasevāti āha <bold>‘‘soḷasāti vattabba’’</bold>nti. Tato eva ‘‘tevīsapadasata’’nti ettha ‘‘tevīsa’’nti idañca ‘‘ekavīsa’’nti vattabbanti yojanā. <bold>Sabbatthā</bold>ti sabbapañhesu. Ekakālekasantānānaṃ bhinnakālabhinnasantānānañca anekesaṃ dhammānaṃ samudāyabhūtā saṅkhārakkhandhadhammāyatanadhammadhātuyoti āha <bold>‘‘kālasantāna…pe… dhātūna’’</bold>nti. <bold>Ekadesasammissā</bold>ti cittiddhipādādinā attano ekadeseneva khandhantarādīhi sammissā iddhipādādayo, <bold>anārammaṇehi</bold>rūpanibbānehi ca asammissā. <bold>Samānakālasantānehī</bold>ti ekakālasantānehi kālasantānabhedarahitehi ekadesantarehi, saṅkhārakkhandhādīnaṃ ekadesantarehi, saṅkhārakkhandhādīnaṃ ekadesavisesabhūtehi <pageBreak edition="V" number="0.0025" />satipaṭṭhānasammappadhānasaññākkhandhādīhi vibhattā eva samudayasaccādayo sampayogīvippayogībhāvena, rūpakkhandhādayo vippayogībhāvena gahitāti yojanā. <bold>Tehi</bold>samudayasaccādīhi. <bold>Te</bold>saññākkhandhādayo. <bold>Kehici</bold>sahuppajjanārahehi ekadesantarehi vibhattehi. Na hi saṅkhārakkhandhādipariyāpannattepi samudayasaccādayo maggasaccādīhi sampayogaṃ labhanti. <bold>Tesa</bold>nti vedanākkhandhasaññākkhandhādīnaṃ. <bold>Ekuppādā…pe… visabhāgatā cā</bold>ti ekuppādāditāsaṅkhātā yathārahaṃ sabhāgatā visabhāgatā ca. <bold>Tena</bold>yathāvuttakāraṇena sampayogassa vippayogassa ca labhanato.</paragraph>
<paragraph line="80">Bhinnakālānaṃ samudāyīnaṃ samudāyā <bold>bhinnakālasamudāyā</bold>. <bold>Vattamānā ca</bold>ekasmiṃ santāne <bold>ekekadhammā</bold>vattanti. <bold>Tasmā</bold>ti yasmā etadeva, tasmā. <bold>Tesaṃ</bold>vedanākkhandhādīnaṃ <bold>vibhajitabbassa</bold>ekadesabhūtassa abhāvato. <bold>Sukhindriyādīni</bold>vedanākkhandhekadesabhūtānipi. <bold>Tena</bold>vibhāgākaraṇena <pageBreak edition="M" number="0.0025" />. Yadi samānakālassa vibhajitabbassa abhāvato cakkhuviññāṇadhātādayo viññāṇakkhandhassa vibhāgaṃ na karonti, atha kasmā ‘‘cakkhuviññāṇadhātu…pe… manoviññāṇadhātu soḷasahi dhātūhi vippayuttā’’ti vuttanti codanaṃ manasi katvā āha <bold>‘‘khandhāyatana…pe… vippayuttāti vutta’’</bold>nti. <bold>Evameva</bold>nti yathā dhātuvibhāgena vibhattassa viññāṇassa, evamevaṃ.</paragraph>
<paragraph line="81" number="235"><bold>Taṃsampayogībhāva</bold>nti tehi khandhehi sampayogībhāvaṃ. Yathā hi samānakālasantānehi ekacittuppādagatehi vedanāsaññāviññāṇakkhandhehi samudayasaccassa sampayuttatā, evaṃ bhinnasantānehi bhinnakālehi ca tehi tassa vippayuttatāti āha <bold>‘‘evaṃ taṃvippayogībhāvaṃ…pe… na vutta’’</bold>nti. Visabhāgatānibandhassa vibhāgassa abhāvena <bold>avibhāgehi tehi</bold>tīhi khandhehi. <bold>Vibhāge hī</bold>tiādinā tamevatthaṃ pākaṭataraṃ karoti. <bold>Vibhāgarahitehī</bold>ti samānakālasantānehi ekacittuppādagatattā avibhattehi vedanākkhandhādīhi na yuttaṃ vippayuttanti vattuṃ. Tenāha <bold>‘‘vijjamānehi…pe… bhāvato’’</bold>ti. Tattha <bold>vijjamānassa</bold>samānassa samānajātikassāti adhippāyo. Na hi vijjamānaṃ rūpārūpaṃ aññamaññassa visabhāgaṃ na hoti. <bold>Anuppannā dhammā viyā</bold>ti idaṃ visadisudāharaṇadassanaṃ. Yathā ‘‘anuppannā dhammā’’ti anāgatakālaṃ vuccatīti āmaṭṭhakālabhedaṃ, evaṃ yaṃ āmaṭṭhakālabhedaṃ na hotīti attho. <bold>Uddharitabbaṃ</bold>desanāya desetabbanti vuttaṃ hoti. Vijjamānasseva vijjamānena sampayogo, sampayogārahasseva <pageBreak edition="V" number="0.0026" />ca vippayogoti atthibhāvasannissayā sampayuttavippayuttatāti āha <bold>‘‘paccuppannabhāvaṃ nissāyā’’</bold>ti. Tenevāha <bold>‘‘avijjamānassā’’</bold>tiādi. <bold>Tañcā</bold>ti uddharaṇaṃ.</paragraph>
<paragraph line="82"><bold>Vibhāgarahitehī</bold>ti visabhāgatābhāvato avibhāgehi. <bold>Anāmaṭṭhakālabhede</bold>ti anāmaṭṭhakālavisese. <bold>Avijjamānassa…pe… sampayogo natthī</bold>ti etena pārisesato vijjamānassa ca vijjamānena sampayogo dassito. <bold>Avijjamānatādīpake bhede gahite</bold>ti yathāgahitesu dhammesu tehi vippayogīnaṃ avijjamānabhāvadīpake tesaṃyeva visese ‘‘arūpabhavo ekena khandhena dasahāyatanehi soḷasahi dhātūhi vippayutto’’tiādinā (dhātu. 246) gahite teneva ruppanādinā bhedena tesaṃ <pageBreak edition="M" number="0.0026" />aññamaññaṃ visabhāgatāpi gahitā evāti vippayogo hotīti yojanā. <bold>Bhede pana aggahite tena tena gahaṇenā</bold>ti yathāvutte avijjamānatādīpake visese, visabhāge vā aggahite ‘‘vedanā, saññā, saṅkhārakkhandho tīhi khandhehi ekenāyatanena sattahi dhātūhi sampayutto’’tiādinā tena tena gahaṇena sabhāgatādīpanena visabhāgatāya aggahitattā sabhāgatāva hoti. Tathā ca sati sabhāgatte kā panettha sabhāgatāti āha <bold>‘‘vijjamānatāya…pe… hotī’’</bold>ti. <bold>Tassā</bold>ti sabhāgatāya. <bold>Tasmā</bold>ti visabhāgatāya alabbhamānattā, sabhāgatāya ca labbhamānattā.</paragraph>
<paragraph line="83" number="262"><bold>Vitakko viyā</bold>ti savitakkasavicāresu cittuppādesu vitakko viya. So hi vitakkarahitattā avitakko vicāramatto ca. Tenāha <bold>‘‘koṭṭhāsantaracittuppādesu alīnā’’</bold>ti. Tato eva so appadhāno, dutiyajhānadhammā evettha padhānāti āha <bold>‘‘ye padhānā’’</bold>ti. <bold>Tenevā</bold>ti savitakkasavicāresu cittuppādesu vitakkassa avitakkavicāramattaggahaṇena idha aggahitattā, vitakkattike dutiyarāsiyeva ca adhippetattā. <bold>Anantaranaye</bold>ti sampayuttenavippayuttapadaniddese. <bold>Samudayasaccena samānagatikā</bold>sadisappavattikā. <bold>Itī</bold>ti iminā kāraṇena. <bold>Te</bold>avitakkavicāramattā dhammā na gahitā, samudayasaccaṃ viya na desanāruḷhā. Na savitakkasavicārehi samānagatikāti yojanā. Yadi hi te savitakkasavicārehi samānagatikā siyuṃ, ‘‘avitakkavicāramattehi dhammehi ye dhammā sampayuttā, tehi dhammehi ye dhammā vippayuttā, te dhammā na kehici khandhehi, na kehici āyatanehi, ekāya dhātuyā vippayuttā’’ti vattabbā siyuṃ. Yasmā pana te samudayasaccena samānagatikā. Yathā hi ye samudayasaccena sampayuttehi vippayuttā, tesaṃ kehici vippayogaṃ vattuṃ na sakkā, evaṃ tehipi <pageBreak edition="V" number="0.0027" />. Tathā hi vakkhati ‘‘samudayasaccādīnī’’tiādi. <bold>Dasamo…pe… vutto</bold>ti ettha dasamanaye tehi avitakkavicāramattehi vippayuttehi vippayuttānaṃ soḷasahi dhātūhi vippayogo vutto, osānanaye tehi vippayuttānaṃ aṭṭhārasahi dhātūhi saṅgaho ca vuttoti tasmā na te savitakkasavicārehi samānagatikāti dasseti.</paragraph>
<paragraph line="84"><bold>Vitakkasahitesū</bold>ti <pageBreak edition="M" number="0.0027" />sahavitakkesu. <bold>Tesū</bold>ti avitakkavicāramattesu saha vitakkena dutiyajjhānadhammesu, ‘‘avitakkavicāramattā’’ti gahitesu vuttesūti attho. <bold>Sabbepi te</bold>ti dutiyajjhānadhammā vitakko cāti sabbepi te dhammā sakkā vattuṃ. Tathā hi sampayogavippayogapadaniddese ‘‘avitakkavicāramattā dhammā ekena khandhena ekenāyatanena ekāya dhātuyā kehici sampayuttā’’ti vuttaṃ. Tattha <bold>ekena khandhenā</bold>ti saṅkhārakkhandhena. <bold>So hi samudāyo</bold>ti ‘‘avitakkavicāramattā dhammā’’ti vuttadhammasamudāyo. Nanu vitakkopettha dhammasaṅgahaṃ gato, so ca vicārato aññenapi sampayuttoti codanaṃ sandhāyāha <bold>‘‘na hi tadekadesassa…pe… hotī’’</bold>ti. <bold>Yathā</bold>tiādinā tamevatthaṃ iddhipādanidassanena vibhāveti. Tassattho – yathā iddhipādasamudāyassa ekadesabhūtānaṃ chandiddhipādādīnaṃ tīhi khandhehi sampayogo vutto, taṃsamudāyassa na hoti, evaṃ idhāpi vitakkassa aññehi sampayogo avitakkavicāramattassa samudāyassa na hotīti.</paragraph>
<paragraph line="85">Yadi evaṃ ‘‘iddhipādo dvīhi khandhehi sampayutto’’tiādi na vattabbanti ce? No na vattabbanti dassento <bold>‘‘yathā panā’’</bold>tiādimāha. Tattha <bold>tesū</bold>ti iddhipādesu. <bold>Samudāyassā</bold>ti iddhipādasamudāyassa. <bold>Tehi</bold>vedanākkhandhādīhi <bold>sampayuttatā vuttā</bold>‘‘iddhipādo dvīhi khandhehi sampayutto’’tiādinā. <bold>Tenā</bold>ti vicārena. <bold>Na hī</bold>tiādinā yathādhigatadhammānaṃ sampayuttatāya navattabbābhāvaṃ udāharaṇadassanavasena vibhāveti. <bold>Keci</bold>vicikicchā taṃsahagatā ca mohavajjā mohena sampayuttā, keci asampayuttā. <bold>Mohenā</bold>ti vicikicchāsahagatamohameva sandhāya vadati. <bold>Iti</bold>iminā kāraṇena na samudāyo <bold>tena</bold>mohena sampayutto. <bold>Añño koci dhammo</bold>hetubhāvo nāpi atthi, <bold>yena</bold>hetunā <bold>so</bold>dassanenapahātabbahetukoti vutto samudāyo. <bold>Eva</bold>nti iminā nayena ‘‘bhāvanā…pe… yopi sampayuttā’’ti navattabbatāya nidassetabbāti attho. <bold>Eva</bold>nti yathā dassanenapahātabbahetukasamudāyassa sampayuttatā na vattabbā, evaṃ yena dhammena avitakka…pe… siyā, taṃ na natthi. <bold>Tasmā</bold>ti yasmā avitakkavicāramattesu kocipi vicārena <pageBreak edition="V" number="0.0028" />asampayutto natthi, tasmā. <bold>Te</bold>ti avitakkavicāramattā <pageBreak edition="M" number="0.0028" />dhammā. <bold>Ekadhammepi…pe… kato</bold>yathā ‘‘appaccayā dhammā asaṅkhatā dhammā’’ti.</paragraph>
<centered line="86">Chaṭṭhanayasampayogavippayogapadavaṇṇanā niṭṭhitā.</centered>
<subhead line="87">7. Sattamanayo sampayuttenavippayuttapadavaṇṇanā</subhead>
<paragraph line="88" number="306"><bold>Tehi</bold>samudayasaccādīhi khandhattayakhandhekadesādike <bold>sampayutte satipi, sampayuttehi ca vippayutte</bold>rūpanibbānādike tadaññadhamme satipi vippayogābhāvato. Saṅkhepena vuttamatthaṃ vitthārena dassetuṃ <bold>‘‘na hī’’</bold>tiādi vuttaṃ. <bold>Tato</bold>lobhasahagatacittuppādato <bold>aññadhammānaṃ</bold>avasiṭṭhānaṃ kusalākusalābyākatadhammānaṃ <bold>khandhādīsu kenaci vippayogo na hi atthi</bold>khandhapañcakādīnaṃ saṅgaṇhanato tesaṃ. <bold>Te eva cittuppādā</bold>ti te lobhasahagatacittuppādā eva. <bold>Tadaññadhammāna</bold>nti tadaññadhammānampīti pi-saddalopo daṭṭhabbo. <bold>Tathā</bold>ti iminā na ca te eva dhammā aḍḍhadutiyāyatanadhātuyo, atha kho te ca tato aññe cāti imamatthaṃ upasaṃharati.</paragraph>
<paragraph line="89">Nanu tadaññabhāvato eva tehi itaresaṃ vippayogo siddhoti āha <bold>‘‘na cā’’</bold>tiādi. <bold>Tadaññasamudāyehī</bold>ti tato lobhasahagatacittuppādato aññasamudāyehi <bold>aññe</bold>lobhasahagatā dhammā vippayuttā na honti. Kasmā? <bold>Samudāye…pe… vippayogābhāvato</bold>. Tassattho – <bold>samudāyena</bold>lobhasahagatatadaññadhammarāsinā <bold>ekadesānaṃ</bold>lobhasahagatadhammānaṃ vippayogābhāvato, tathā ye ekadesā hutvā aññesaṃ avayavānaṃ samudāyabhūtā, tesañca samudāyena vippayogābhāvatoti. Anena samudāyena avayavassa samudāyassa avayavena ca tassa na vippayogo, avayavasseva pana avayavenāti dasseti. <bold>Esa nayo</bold>ti yvāyaṃ samudayasacce vutto vidhi, eseva maggasaccasukhindriyādīsu arūpakkhandhekadesattā tesanti dasseti. <bold>Niravasesesū</bold>ti abahikatavitakkesu. Vitakko hi samudāyato abahikato. ‘‘So hi samudāyo’’tiādiko vuttanayo labbhatīti āha <bold>‘‘aggahaṇe kāraṇaṃ na dissatī’’</bold>ti.</paragraph>
<paragraph line="90"><bold>Aññesupi</bold><pageBreak edition="M" number="0.0029" /><pageBreak edition="V" number="0.0029" />samudayasaccādīsu <bold>vissajjanassa…pe… daṭṭhabbaṃ,</bold>yato samudayasaccādi idha na gahitanti adhippāyo. Sampayuttādhikārato ‘‘aññenā’’ti padaṃ sampayuttato aññaṃ vadatīti āha <bold>‘‘asampayuttena asammissanti attho’’</bold>ti. Idāni byatirekenapi tamatthaṃ patiṭṭhāpetuṃ <bold>‘‘adukkhamasukhā…pe… gahitānī’’</bold>ti vuttaṃ. <bold>Etena lakkhaṇenā</bold>ti ‘‘asampayuttena asammissa’’nti vuttalakkhaṇena. <bold>Citta</bold>nti ‘‘cittehi dhammehi ye dhammā’’ti pañhaṃ upalakkheti. <bold>Sahayuttapadehi sattā</bold>ti ‘‘cetasikehi dhammehi ye dhammā’’tiādinā cittena sahayutte dhamme dīpentehi padehi āgatā satta pañhā. Tiṇṇaṃ tikapadānamaggahaṇena <bold>ūnoti katvā</bold>. Ye sandhāya <bold>‘‘tike tayo’’</bold>ti vuttaṃ. Taṃ pana vedanāpītittikesu pacchimaṃ, vitakkattike paṭhamanti padattayaṃ veditabbaṃ.</paragraph>
<paragraph line="91" number="309">Uddhaṭapadena pakāsiyamānā atthā abhedopacārena ‘‘uddhaṭapada’’nti vuttāti āha <bold>‘‘uddhaṭapadena sampayuttehī’’</bold>ti. <bold>Tena</bold>ca yathāvuttena uddhaṭapadena. <bold>Manena yuttā</bold>ti ettha mananamattattā manodhātu ‘‘mano’’ti vuttāti āha <bold>‘‘manodhātuyā ekantasampayuttā’’</bold>ti.</paragraph>
<centered line="92">Sattamanayasampayuttenavippayuttapadavaṇṇanā niṭṭhitā.</centered>
<subhead line="93">8. Aṭṭhamanayo vippayuttenasampayuttapadavaṇṇanā</subhead>
<paragraph line="94" number="317">Rūpakkhandhena vippayuttā nāma cattāro arūpino khandhā, tesaṃ aññehi sampayogo nāma natthi tādisassa aññassa sampayogino abhāvato. Samudāyassa ca ekadesena sampayogo natthīti vuttovāyamattho. Vedanākkhandhādīhi vippayuttaṃ rūpaṃ nibbānañca, tassa kenaci sampayogo natthevāti āha <bold>‘‘rūpakkhandhādīhi…pe… natthī’’</bold>ti. <bold>Tenā</bold>ti ‘‘rūpakkhandhena ye dhammā vippayuttā’’tiādivacanena.</paragraph>
<centered line="95">Aṭṭhamanayavippayuttenasampayuttapadavaṇṇanā niṭṭhitā.</centered>
<subhead line="96">9. Navamanayo sampayuttenasampayuttapadavaṇṇanā</subhead>
<paragraph line="97" number="319">‘‘Samāsapadaṃ <pageBreak edition="M" number="0.0030" /><pageBreak edition="V" number="0.0030" />ida’’nti vatvā ayaṃ nāma samāsoti dassento <bold>‘‘yassa khandhādino’’</bold>tiādimāha, yassa vedanākkhandhādinoti attho. <bold>Yaṃ idha sampayuttaṃ vutta</bold>nti imasmiṃ navamanaye yaṃ dhammajātaṃ sampayuttanti vuttaṃ. <bold>Rūpakkhandhādīsu araṇantesu</bold>abbhantarabāhiramātikādhammesūti niddhāraṇe bhummaṃ. <bold>Tañhi</bold>dhammajātaṃ <bold>attanā sampayuttena</bold>vedanākkhandhādinā sayaṃ sampayuttanti niddhāritaṃ. <bold>Ayogo</bold>ti asampayogo. <bold>Vakkhati</bold>dasamanaye. Tattha hi ‘‘rūpakkhandhena vedanādayo vippayuttā, tehi rūpakkhandho vippayutto’’ti vatvā nibbānaṃ kathanti codanaṃ sandhāyāha <bold>‘‘nibbānaṃ pana sukhumarūpagatikamevā’’</bold>ti vuttaṃ. ‘‘Manāyatanaṃ ekenāyatanena ekāya dhātuyā kehici vippayutta’’nti ettha hi yathā sukhumarūpaṃ viya sarūpato anuddhaṭampi nibbānaṃ kehicītipadena gahitameva hotīti edisesu ṭhānesu nibbānaṃ sukhumarūpagatikanti viññāyati, evamidhāpi ‘‘rūpamissakehi vā’’ti etena anupādinnaanupādāniyādīhi nibbānamissakehipi asampayogo vutto hotīti daṭṭhabbo. Avikalacatukkhandhasaṅgāhakehi padehi sahavattino aññassa sampayogino abhāvato atītānāgatehi ca sampayogo natthevāti tassa ayujjamānataṃ dassento <bold>‘‘vattamānānameva…pe… arūpabhavādīhīti attho’’</bold>ti āha. <bold>Itare</bold>ti ye sampayogaṃ labhanti, ke pana te rūpena asammissā arūpekadesabhūtā. Tenāha <bold>‘‘vedanākkhandhādayo’’</bold>ti.</paragraph>
<centered line="98">Navamanayasampayuttenasampayuttapadavaṇṇanā niṭṭhitā.</centered>
<subhead line="99">10. Dasamanayo vippayuttenavippayuttapadavaṇṇanā</subhead>
<paragraph line="100" number="353">Ye vippayuttena vippayuttabhāvena pāḷiyaṃ aggahitā, tesu keci vippayuttassa dhammantarassa abhāvato keci khandhādīhi vippayogasseva asambhavatoti imamatthaṃ dassento <bold>‘‘dhammāyatanādidhammā’’</bold>tiādimāha. Tattha <bold>sabbacittuppādagatadhammabhāvato</bold>ti iminā bhinnakālatādivisesavato arūpakkhandhassa vippayuttassa dhammantarassa abhāvamāha, <bold>anārammaṇamissakabhāvato</bold>ti iminā pana sabbassapi. Kāmabhavo <pageBreak edition="M" number="0.0031" />upapattibhavo saññībhavo pañcavokārabhavoti <pageBreak edition="V" number="0.0031" />ime <bold>cattāro mahābhavā. Vippayogābhāvato</bold>ti vippayogāsambhavato. Na hi ye dukkhasaccādīhi vippayuttā, tehi vippayuttānaṃ tesaṃyeva dukkhasaccādīnaṃ khandhādīsu kenaci vippayogo sambhavati.</paragraph>
<centered line="101">Dasamanayavippayuttenavippayuttapadavaṇṇanā niṭṭhitā.</centered>
<subhead line="102">11. Ekādasamanayo saṅgahitenasampayuttavippayuttapadavaṇṇanā</subhead>
<paragraph line="103" number="409"><bold>Te</bold>ti saṅkhārakkhandhadhammā. <bold>Sesehī</bold>ti avasiṭṭhehi vedanāsaññāviññāṇakkhandhehi. <bold>‘‘Etena saha sambandho’’</bold>ti iminā padānaṃ sambandhadassanamukhena ‘‘samudayasaccena ye dhammā sampayuttā’’ti pāḷiyā atthavivaraṇaṃ pākaṭataraṃ katvā kehicītipadassatthaṃ kātuṃ <bold>‘‘kehicīti etassa panā’’</bold>tiādimāha. Atthaṃ dassetuṃ āhāti sambandho. <bold>Visesetvā</bold>ti ettha tesaṃ dhammānaṃ taṇhāvajjānaṃ saṅkhārakkhandhadhammāyatanadhammadhātupariyāpannatākittanaṃ visesanaṃ daṭṭhabbaṃ, yato te samudayasaccena khandhādisaṅgahena saṅgahitāti vuttā. Sayaṃ attanā sampayutto na hotīti vuttaṃ <bold>‘‘attavajjehī’’</bold>ti. Tena vuttaṃ ‘‘cittaṃ na vattabbaṃ cittena sampayuttantipi, cittena vippayuttantipī’’ti. <bold>Sampayogārahehī</bold>ti visesanaṃ sukhumarūpaṃ nibbānanti dve sandhāya kataṃ, na taṇhādike.</paragraph>
<centered line="104">Ekādasamanayasaṅgahitenasampayuttavippayuttapadavaṇṇanā niṭṭhitā.</centered>
<subhead line="105">12. Dvādasamanayo sampayuttenasaṅgahitāsaṅgahitapadavaṇṇanā</subhead>
<paragraph line="106" number="417">Navamanaye sampayogavisiṭṭhā sampayuttā uddhaṭā, dvādasamanaye ca sampayogavisiṭṭhā saṅgahitāsaṅgahitāti ubhayatthāpi sampayogavisiṭṭhāva gahitāti āha <bold>‘‘dvādasama…pe… labbhantī’’</bold>ti.</paragraph>
<centered line="107">Dvādasamanayasampayuttenasaṅgahitāsaṅgahitapadavaṇṇanā niṭṭhitā.</centered>
<subhead line="108">13. Terasamanayo asaṅgahitenasampayuttavippayuttapadavaṇṇanā</subhead>
<paragraph line="109" number="448"><bold>Yehī</bold>ti <pageBreak edition="M" number="0.0032" /><pageBreak edition="V" number="0.0032" />rūpakkhandhadhammāyatanādīhi. <bold>Tīhipi</bold>khandhāyatanādisaṅgahehi. Puna <bold>yehī</bold>ti arūpabhavādīhi. <bold>Oḷārikāyatanāneva honti</bold>āyatanadhātusaṅgahehipi asaṅgahitattā. <bold>Te</bold>ti catuvokārabhavādayo. <bold>Vuttāvasesā</bold>ti rūpakkhandhadhammāyatanādīhi avasiṭṭhā. Satipi asaṅgāhakatte tehi asaṅgahitānaṃ sampayogo na sambhavatīti <bold>vedanākkhandhādayo idha</bold>terasamanaye <bold>vissajjanaṃ na ruhanti</bold>nārohanti. Tenāha aṭṭhakathāyaṃ ‘‘vedanākkhandhena hi khandhādivasena rūpārūpadhammā asaṅgahitā honti, tesañca sampayogo nāma natthī’’ti (dhātu. 448) <bold>asaṅgāhakā eva na honti</bold>avikalapañcakkhandhādisamudāyabhāvato.</paragraph>
<paragraph line="110"><bold>Te</bold>ti ‘‘dukkhasaccādī’’ti ādi-saddena vuttadhammā. <bold>Asabba…pe… siyuṃ</bold>avitakkāvicārādidhammā viya. <bold>Na tesaṃ vippayogo natthi</bold>tabbinimuttassa cittuppādassa sambhavato. <bold>Vedanākkhandhena asaṅgahitānaṃ</bold>anārammaṇamissakattā na ‘‘vippayogassa atthitāyā’’ti vuttaṃ. Tathā cāha ‘‘rūpārūpadhammā asaṅgahitā’’ti. <bold>Ubhayābhāvato</bold>ti sampayogavippayogābhāvato. <bold>Anārammaṇasahitasabbaviññāṇataṃdhātusampayuttatadubhayadhammā</bold>acetasikacetasikalokiyapadādīnaṃ vasena veditabbā.</paragraph>
<centered line="111">Terasamanayaasaṅgahitenasampayuttavippayuttapadavaṇṇanā niṭṭhitā.</centered>
<subhead line="112">14. Cuddasamanayo vippayuttenasaṅgahitāsaṅgahitapadavaṇṇanā</subhead>
<paragraph line="113" number="456"><bold>Dhammasabhāvamattattā</bold>ti sabhāvadhammānaṃ dhammamattattā avatthāvisesamattattā.</paragraph>
<paragraph line="114">Samucchijjati etenāti <bold>samucchedo</bold>. Saṅgahādivicārapariniṭṭhānabhūto cuddasamanayo. Tenāha <bold>‘‘pariyosāne naye’’</bold>ti. Vissajjetabbadhammavivittā pucchā <bold>moghapucchā,</bold>sā tathābhūtāpi vissajjetabbadhammābhāvassa ñāpikā hotīti āha <bold>‘‘tesaṃ pucchāya moghattā te na labbhantī’’</bold>ti. Moghā pucchā etassāti <bold>moghapucchako. Aṭṭhamo nayo</bold><pageBreak edition="M" number="0.0033" />tattha sabbapucchānaṃ moghattā <pageBreak edition="V" number="0.0033" />. <bold>Tena ca sahā</bold>ti tena aṭṭhamanayena saddhiṃ imasmiṃ osānanaye aṭṭhamanaye ca osānanaye ca <bold>ete</bold>dhammāyatanādayo sabbappakārena na labbhanti. <bold>Vippayogassapi abhāvā</bold>ti tattha kāraṇamāha.</paragraph>
<centered line="115">Cuddasamanayavippayuttenasaṅgahitāsaṅgahitapadavaṇṇanā niṭṭhitā.</centered>
<centered line="116">Dhātukathāpakaraṇa-anuṭīkā samattā.</centered>
</body>
</document>