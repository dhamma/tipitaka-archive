<?xml version="1.0" encoding="utf-8"?>
<document>
  <metadata>
    <versions>
    </versions>
    <normativeSource>http://tipitaka.org/romn/cscd/abh05t.nrf3.xml</normativeSource>
    <source>roman/tika/abhidhammapitaka (tika)/pancapakarana-anutika/kathavatthupakarana-anutika.xml</source>
    <script>roman</script>
    <directory>/tika/abhidhammapitaka (tika)/pancapakarana-anutika</directory>
    <basename>kathavatthupakarana-anutika</basename>
    <titlePath>Kathāvatthupakaraṇa-anuṭīkā - Pañcapakaraṇa-anuṭīkā - Abhidhammapiṭaka (ṭīkā) - Tīkā</titlePath>
  </metadata>
<content>
    <chapter line="1">Kathāvatthupakaraṇa-anuṭīkā</chapter>
    <subhead line="2">Ganthārambhavaṇṇanā</subhead>
    <paragraph line="3">Samudāye <pageBreak edition="Myanmar" number="0.0057" /><pageBreak edition="Vipassana Research Institut" number="0.0055" /> ekadesā antogadhāti samudāyo tesaṃ adhiṭṭhānabhāvena vutto yathā ‘‘rukkhe sākhā’’ti dasseti <bold>‘‘kathāsamudāyassā’’</bold>tiādinā. Tattha <bold>kathāna</bold>nti tisso kathā vādo jappo vitaṇḍāti. Tesu yena pamāṇatakkehi pakkhapaṭipakkhānaṃ patiṭṭhāpanapaṭikkhepā honti, so <bold>vādo</bold>. Ekādhikaraṇā hi aññamaññaviruddhā dhammā pakkhapaṭipakkhā yathā ‘‘hoti tathāgato paraṃ maraṇā, na hoti tathāgato paraṃ maraṇā’’ti (dī. ni. 1.65). Nānādhikaraṇā pana aññamaññaviruddhāpi pakkhapaṭipakkhā nāma na honti yathā ‘‘aniccaṃ rūpaṃ, niccaṃ nibbāna’’nti. Yena chalajātiniggahaṭṭhānehi pakkhapaṭipakkhānaṃ patiṭṭhāpanaṃ paṭikkhepārambho, so <bold>jappo</bold>. Ārambhamattamevettha, na atthasiddhīti dassanatthaṃ ārambhaggahaṇaṃ. Yāya pana chalajātiniggahaṭṭhānehi paṭipakkhapaṭikkhepāya vāyamanti, sā <bold>vitaṇḍā</bold>. Tattha atthavikappupapattiyā vacanavighāto <bold>chalaṃ</bold> yathā ‘‘navakambaloyaṃ puriso, rājā no sakkhī’’ti evamādi <pageBreak edition="Vipassana Research Institut" number="0.0056" />. Dūsanabhāsā <bold>jātayo,</bold> uttarapatirūpakāti attho. <bold>Niggahaṭṭhānāni</bold> parato āvi bhavissanti. Evaṃ vādajappavitaṇḍappabhedāsu tīsu kathāsu idha vādakathā ‘‘kathā’’ti adhippetā. Sā ca kho aviparītadhammatāya patiṭṭhāpanavasena, na viggāhikakathābhāvenāti veditabbaṃ. <bold>Mātikāṭhapanenevā</bold>ti uddesadesanāya eva. <bold>Ṭhapitassā</bold>ti desitassa. Desanā hi desetabbamatthaṃ vineyyasantānesu ṭhapanato nikkhipanato ṭhapanaṃ, nikkhepoti ca vuccati.</paragraph>
    <centered line="4">Ganthārambhavaṇṇanā niṭṭhitā.</centered>
    <subhead line="5">Nidānakathāvaṇṇanā</subhead>
    <paragraph line="6"><bold>Parinibbānameva</bold><pageBreak edition="Myanmar" number="0.0058" />…pe… <bold>vuttaṃ</bold>. Abhinnasabhāvampi hi atthaṃ tadaññadhammato visesāvabodhanatthaṃ aññaṃ viya katvā voharanti yathā ‘‘attano sabhāvaṃ dhārentīti dhammā’’ti (dha. sa. aṭṭha. 1). <bold>Sā</bold>ti asaṅkhatā dhātu. <bold>Karaṇabhāvena vuttā</bold> yathāvuttassa upasamassa sādhakatamabhāvaṃ sandhāya. <bold>Dhammavādī…pe… dubbalatā vuttā</bold> tathārūpāya paññāya bhāve tādisānaṃ pakkhabhāvābhāvato. <bold>Laddhiyā</bold>ti ‘‘atthi puggalo saccikaṭṭhaparamatthena, parihāyati arahā arahattā’’tiādiladdhiyā. <bold>Suttantehī</bold>ti devatāsaṃyuttādīhi. <bold>Liṅgākappa</bold>bhedaṃ parato sayameva vakkhati.</paragraph>
    <paragraph line="7"><bold>Bhinditvā mūlasaṅgaha</bold>nti mūlasaṅgītiṃ vināsetvā, bhedaṃ vā katvā yathā sā ṭhitā, tato aññathā katvā. <bold>Saṅgahitato vā aññatrā</bold>ti mūlasaṅgītiyā saṅgahitato aññatra. Tenāha <bold>‘‘asaṅgahitaṃ sutta’’</bold>nti. <bold>Nītatthaṃ</bold> yathārutavasena viññeyyatthattā. <bold>Neyyatthaṃ</bold> vipariṇāmadukkhatādivasena niddhāretabbatthattā. <bold>Tīhi ṭhānehī</bold>ti ‘‘sūrā satimanto idha brahmacariyavāso’’ti (a. ni. 9.21) evaṃ vuttehi tīhi kāraṇehi. <bold>Aññaṃ sandhāya bhaṇita</bold>nti ekaṃ pabbajjāsaṅkhātaṃ brahmacariyavāsaṃ sandhāya bhaṇitaṃ. <bold>Aññaṃ atthaṃ ṭhapayiṃsū</bold>ti sabbassapi brahmacariyavāsassa vasena ‘‘natthi devesu brahmacariyavāso’’tiādikaṃ (kathā. 269) aññaṃ atthaṃ ṭhapayiṃsu. Suttañca aññaṃ sandhāya bhaṇitaṃ tato aññaṃ sandhāya bhaṇitaṃ katvā <pageBreak edition="Vipassana Research Institut" number="0.0057" /> ṭhapayiṃsu, tassa atthañca aññaṃ ṭhapayiṃsūti evamettha yojanā veditabbā. <bold>Suññatādī</bold>ti <bold>ādi</bold>-saddena aniccatādiṃ saṅgaṇhāti.</paragraph>
    <paragraph line="8"><bold>Gambhīraṃ ekadesaṃ</bold> mahāpadesaparivārādiṃ. <bold>Ekacce sakalaṃ abhidhammaṃ vissajjiṃsu</bold> chaḍḍayiṃsu seyyathāpi suttantikā. Te hi taṃ na jinavacananti vadanti. <bold>Kathāvatthussa savivādatte</bold>tiādi heṭṭhā nidānaṭṭhakathāya āgatanayaṃ sandhāya vuttaṃ. Keci pana puggalapaññattiyāpi savivādattaṃ maññanti. <bold>‘‘Tatiyasaṅgītito pubbe pavattamānānaṃ vasenā’’</bold>ti idaṃ kasmā vuttaṃ, nanu tatiyasaṅgītito pubbepi taṃ mātikārūpena pavattateva? Niddesaṃ vā sandhāya tathā vuttanti veditabbaṃ. <bold>Aññānī</bold>ti aññākārāni abhidhammapakaraṇādīni akariṃsu, pavattantānipi tāni aññathā katvā paṭhiṃsūti attho <pageBreak edition="Myanmar" number="0.0059" />. <bold>Mañjusirī</bold>ti idaṃ kasmā vuttaṃ. Na hi taṃ nāmaṃ piṭakattayaṃ anuvattantehi bhikkhūhi gayhati? Itarehi gayhamānampi vā sāsanikapariññehi na sāsanāvacaraṃ gayhatīti katvā vuttaṃ. <bold>Nikāyanāma</bold>nti mahāsaṅghikādinikāyanāmaṃ, duttaguttādivagganāmañca.</paragraph>
    <paragraph line="9"><bold>Saṅkantikānaṃ bhedo suttavādī</bold>ti saṅkantikānaṃ anantare eko nikāyabhedo suttavādī nāma bhijjittha. <bold>Sahā</bold>ti ekajjhaṃ katvā, gaṇiyamānāti attho.</paragraph>
    <paragraph line="10"><bold>Uppanne vāde sandhāyā</bold>ti tatiyasaṅgītikāle uppanne vāde sandhāya. <bold>Uppajjanake</bold>ti tato paṭṭhāya yāva saddhammantaradhānā etthantare uppajjanake. <bold>Suttasahassāharaṇa</bold>ñcettha paravādabhañjanatthañca sakavādapatiṭṭhāpanatthañca. Suttekadesopi hi ‘‘sutta’’nti vuccati samudāyavohārassa avayavesupi dissanato yathā ‘‘paṭo daḍḍho, samuddo diṭṭho’’ti ca. Te panettha suttapadesā ‘‘atthi puggalo attahitāya paṭipanno’’tiādinā āgatā veditabbā.</paragraph>
    <centered line="11">Nidānakathāvaṇṇanā niṭṭhitā.</centered>
    <title line="12">Mahāvaggo</title>
    <subhead line="13">1. Puggalakathā</subhead>
    <subhead line="14">1. Suddhasaccikaṭṭho</subhead>
    <title line="15">1. Anulomapaccanīkavaṇṇanā</title>
    <paragraph line="16" number="1"> Sambarādīhi <pageBreak edition="Myanmar" number="0.0060" /><pageBreak edition="Vipassana Research Institut" number="0.0058" /> pakappitavijjā, tathābhisaṅkhatāni osadhāni ca ‘‘māyā’’ti vuccanti, idha pana māyāya āhitavisesā abhūtaññeyyākārā adhippetāti dassento <bold>‘‘māyāya amaṇiādayo maṇiādiākārena dissamānā māyāti vuttā’’</bold>ti āha. Saccaññeva saccikaṃ, so eva attho aviparītassa ñāṇassa visayabhāvaṭṭhenāti <bold>saccikaṭṭho</bold>. Tenāha <bold>‘‘bhūtaṭṭho’’</bold>ti. Aviparītabhāvato eva paramo padhāno atthoti <bold>paramattho,</bold> ñāṇassa paccakkhabhūto dhammānaṃ aniddisitabbasabhāvo. Tena vuttaṃ <bold>‘‘uttamattho’’</bold>ti.</paragraph>
    <paragraph line="17"><bold>Atthīti vacanasāmaññenā</bold>ti ‘‘atthi puggalo attahitāya paṭipanno’’tiādīsu (a. ni. 4.96; kathā. 22) ‘‘atthī’’ti pavattavacanasāmaññena. Atthavikappupapattiyā vacanavighāto chalanti vadanti. <bold>Patiṭṭhaṃ pacchindanto</bold>ti hetuṃ dūsento, ahetuṃ karontoti attho. Hetu hi paṭiññāya patiṭṭhāpanato patiṭṭhā, taṃ pana hetuṃ atthamattato dassento <bold>‘‘yadi saccikaṭṭhenā’’</bold>tiādimāha. Payogato pana dūsanena saddhiṃ parato āvi bhavissati. <bold>Okāsaṃ adadamāno</bold>ti yathānurūpaṃ yuttiṃ vattuṃ avasaraṃ adento. Atha vā <bold>patiṭṭhaṃ pacchindanto,</bold> paṭiññaṃ eva parivattentoti attho. Upalabbhati puggaloti hi sakavādiṃ uddissa paravādino paṭiññāva <pageBreak edition="Vipassana Research Institut" number="0.0059" /> na yuttā appasiddhattā visesitabbassa. Tenevāha <bold>‘‘anupalabbhaneyyato na tava vādo tiṭṭhatīti nivattento’’</bold>ti. <bold>Rūpañca upalabbhati…pe… dassetī</bold>ti etena paravādinā adhippetahetuno viparītatthasādhakattaṃ dasseti.</paragraph>
    <paragraph line="18"><bold>Upalabbhamānaṃ nāma hotī</bold>ti ākārato taṃākāravantānaṃ anaññattāti adhippāyo. <bold>Aññathā</bold>ti ākāra, ākāravantānaṃ bhede. <bold>Etissā</bold>ti ‘‘tato so puggalo upalabbhati saccikaṭṭhaparamaṭṭhenā’’ti evaṃ <pageBreak edition="Myanmar" number="0.0061" /> vuttāya dutiyapucchāya. <bold>Esa viseso</bold>ti yo yathāvutto dvinnaṃ pucchānaṃ visayassa sabhāvākārabhedo, esa dvinnaṃ pucchānaṃ viseso. Sabhāvadhammānaṃ sāmaññalakkhaṇena abhinnānampi salakkhaṇato bhedoyevāti aññadhammassa aññenākārena na kadācipi upalabbho bhaveyya. Yadi siyā, aññattameva na siyāti ruppanādisapaccayādiākārena anupalabbhamānopi puggalo attano bhūtasabhāvaṭṭhena upalabbhatevāti vadantaṃ paravādinaṃ pati ‘‘yo saccikaṭṭho’’tiādi codanā anokāsāti dassento āha <bold>‘‘yathā pana…pe… niggaho ca na kātabbo’’</bold>ti. Tattha <bold>niggaho</bold>ti ‘‘ājānāhi niggaha’’nti evaṃ vuttaniggaho, parājayāropanena paravādino niggaṇhananti attho.</paragraph>
    <paragraph line="19">Svāyaṃ pana yasmā tassa vādāparādhahetuko, tasmā taṃ dassetuṃ aṭṭhakathāyaṃ dosāparādhapariyāyehi vibhāvito. Avajānanañhettha niggahaṭṭhānaṃ. Tathā hi paṭiññāhāni, paṭiññāntaraṃ, paṭiññāvirodho, paṭiññāsaññāso, hetvantaraṃ, atthantaraṃ, niratthakaṃ, aviññātatthaṃ, asambandhatthaṃ, appattakālaṃ, ūnaṃ, adhikaṃ, punaruttaṃ, ananubhāsanaṃ, aviññātaṃ, appaṭibhā, vikkhepo, matānuññā, anuyuñjitabbassa upekkhanaṃ, ananuyuñjitabbassa anuyogo, apasiddhantaraṃ, hetvābhāsā cāti <bold>dvāvīsati</bold> niggahaṭṭhānāni ñāyavādino vadanti.</paragraph>
    <paragraph line="20">Tattha visadisūdāharaṇadhammānujānanaṃ paṭhamudāharaṇe <bold>paṭiññāhāni</bold>. Paṭiññātatthapaṭisedhe tadaññatthaniddeso <bold>paṭiññāntaraṃ</bold>. Paṭiññāviruddhahetukittanaṃ <bold>paṭiññāvirodho</bold>. Paṭiññātatthāpanayanaṃ <bold>paṭiññāsaññāso</bold>. Avisesavutte hetumhi paṭisiddhe visesahetukathanaṃ <bold>hetvantaraṃ</bold>. Adhikatatthānupayogiatthakathanaṃ <bold>atthantaraṃ</bold>. Mātikāpāṭho viya atthahīnaṃ <bold>niratthakaṃ</bold>. Tikkhattuṃ vuttampi sakkhipaṭivādīhi aviditaṃ <bold>aviññātatthaṃ</bold>. Pubbāparavasena sambandharahitaṃ <bold>asambandhatthaṃ</bold>. Avayavavipallāsavacanaṃ <bold>appattakālaṃ</bold>. Avayavavikalaṃ <bold>ūnaṃ</bold>. Adhikahetūdāharaṇaṃ <bold>adhikaṃ</bold>. Ṭhapetvā <pageBreak edition="Vipassana Research Institut" number="0.0060" /> anuvādaṃ saddatthānaṃ punappunaṃ vacanaṃ atthāpannavacanañca <bold>punaruttaṃ</bold>. Parisāya viditassa tīhi vuttassa apaccudāhāro <bold>ananubhāsanaṃ</bold>. Yaṃ vādinā <pageBreak edition="Myanmar" number="0.0062" /> vuttaṃ parisāya viññātaṃ paṭivādinā duviññātaṃ, taṃ <bold>aviññātaṃ</bold>. Taṃvādinā vattabbe vutte paravādino paṭivacanassa anupaṭṭhānaṃ <bold>appaṭibhā</bold>. Kiccantarappasaṅgena kathāvicchindanaṃ <bold>vikkhepo</bold>. Attano dosānujānanena parapakkhassa dosappasañjanaṃ paramatānujānanaṃ <bold>matānuññā</bold>. Niggahappattassa niggaṇhanaṃ <bold>anuyuñjitabbassa upekkhanaṃ</bold>. Sampattaniggahassa aniggahaṭṭhāne ca niggaṇhanaṃ <bold>anuyuñjitabbassa anuyogo</bold>. Ekaṃ siddhantamanujānitvā aniyamato tadaññasiddhantakathāppasañjanaṃ <bold>apasiddhantaraṃ</bold>. Asiddhā anekantikā viruddhā ca <bold>hetvābhāsā,</bold> hetupatirūpakāti attho. Tesañca kathanaṃ niggahaṭṭhānanti.</paragraph>
    <paragraph line="21">Imesu <bold>dvāvīsatiyā</bold> niggahaṭṭhānesu idaṃ paṭiññāya apanayanato sayameva paccakkhānato paṭiññāsaññāso nāma niggahaṭṭhānaṃ. Tenevāha <bold>‘‘avajānaneneva niggahaṃ dassetī’’</bold>ti. <bold>Asiddhattā</bold>ti etena paccakkhato anumānato ca puggalassa anupalabbhamāha. Na hi so paccakkhato upalabbhati. Yadi upalabbheyya, vivādo eva na siyā, anumānampi tādisaṃ natthi, yena puggalaṃ anumineyyuṃ. Tathā hi taṃ sāsaniko puggalavādī vadeyya ‘‘puggalo upalabbhati, atthi puggalo’’ti bhagavatā vuttattā rūpavedanādi viya. Yañhi bhagavatā ‘‘atthī’’ti yadi vuttaṃ, taṃ paramatthato atthi yathā taṃ rūpaṃ vedanā saññā saṅkhārā viññāṇaṃ. Yaṃ pana paramatthato natthi, na taṃ bhagavatā ‘‘atthī’’ti vuttaṃ yathā taṃ pakativādiādīnaṃ pakatiādīti, taṃ micchā. Ettha hi yadi vohārato puggalassa atthibhāvo adhippeto, siddhaṃ sādhanaṃ, atha paramatthato, asiddho hetu tathā avuttattā. Viruddho ca tassa aniccasaṅkhatapaṭiccasamuppannādibhāvāsādhanato rūpavedanādīsu tathā diṭṭhattātiādinā tassa ahetukabhāvasseva pākaṭabhāvato.</paragraph>
    <paragraph line="22">Yaṃ pana bāhirakā puthu aññatitthiyā vadanti. Attheva ca paramatthato attā ñāṇābhidhānassa pavattiyā nimittabhāvato rūpādi viya. Atha vā attātirittapadatthantaro rūpakkhandho khandhasabhāvattā yathā taṃ itarakkhandhā. Yañhettha padatthantaraṃ, so puggaloti adhippāyo.</paragraph>
    <paragraph line="23">Ettha <pageBreak edition="Myanmar" number="0.0063" /> ca purimassa hetuno paññattiyā anekantikatā asiddhatā ca. Na hi asato sakavādinaṃ <pageBreak edition="Vipassana Research Institut" number="0.0061" /> pati paramatthato ñāṇābhidhānappavattiyā nimittabhāvo sijjhati. Vohārato ce, tadasiddhasādhanatā rūpādisabhāvavinimuttarūpopi puggalo na hotīti evamādiviruddhatthatā. Pacchimassa pana hetuno sādhetabbatthasāmaññapariggahe siddhasādhanatā, rūpakkhandhato padatthantarato paramatthantarabhūtavedanādisambhavassa icchitattā ca. Tabbisesapariggahe ca sakavādinaṃ pati udāharaṇābhāvo paraparikappitajīvapadatthavirahato. Itarakkhandhānaṃ vedanādivinimuttaubhayasiddhajīvapadatthasahitopi rūpakkhandho na hoti itarakkhandhā viyāti viruddhatthatā ca.</paragraph>
    <paragraph line="24">Yaṃ pana kāṇādā ‘‘sukhādīnaṃ nissayabhāvato’’ti anumānaṃ vadanti, te idaṃ vattabbā – kiṃ sukhādīnaṃ attani paṭibaddhaṃ yato sukhādinissayatāya attā anumīyati. Yadi uppādo, evaṃ sante sabbepi sukhādayo ekato eva bhaveyyuṃ kāraṇassa sannihitabhāvato aññanirapekkhato ca. Atha aññampi kiñci indriyādikāraṇantaramapekkhitabbaṃ, tadeva hotu kāraṇaṃ, kimaññena adiṭṭhasāmatthiyena parikappitena payojanaṃ. Atha pana tesaṃ attādhīnā vuttīti vadeyyuṃ, evampi na sijjhati udāharaṇābhāvato. Na hi rūpādivinimutto tādiso koci sabhāvadhammo sukhādisannissayabhūto atthi, yato attano attatthasiddhiyā udāharaṇaṃ apadiseyyuṃ. Iminā nayena asamāsapadābhidheyyattātiādīnampi ayuttattā nivāretabbā. Tathā ‘‘aññassa saccikaṭṭhassa asiddhattā’’ti iminā ca pakatiaṇuādīnampi bāhiraparikappitānaṃ asiddhatā vuttāvāti veditabbā. Kathaṃ pana tesaṃ asiddhīti? Pamāṇena anupalabbhanato. Na hi paccakkhato pakati siddhā kapilassapi isino tassa apaccakkhabhāvassa kāpilehi anuññāyamānattā.</paragraph>
    <paragraph line="25">Yaṃ pana ‘‘atthi padhānaṃ bhedānaṃ anvayadassanato sakalakalāpamattaṃ viyā’’ti te anumānaṃ vadanti. Iminā hi bhedānaṃ satvādīnaṃ vijjamānapadhānatā paṭiññātā. Ettha ca vuccate – sakalādīnaṃ padhānaṃ tabbibhāgehi kiṃ aññattaṃ, udāhu anaññanti, kiñcettha yadi aññattaṃ, sabbo loko padhānamayoti samayavirodho siyā, saṇṭhānabhedena aññattha paṭijānanato <pageBreak edition="Myanmar" number="0.0064" /> na dosoti ce? Taṃ na, valayakaṭakādisaṇṭhānabhedepi kanakābhedadassanato. Na hi saṇṭhānaṃ vatthubhedanimittaṃ tassa anupādānattā. Yaṃ yassa bhedanimittaṃ, na taṃ tassa anupādānaṃ yathā suvaṇṇamattikādighaṭādīnaṃ suvaṇṇaghaṭo mattikāghaṭo koseyyapaṭo kappāsapaṭoti ca sādhetabbadhammarahitañca udāharaṇaṃ. Na hi padhānekakāraṇapubbakattaṃ sakalādīnaṃ pakativādino <pageBreak edition="Vipassana Research Institut" number="0.0062" /> siddhaṃ, nāpi kāpilānaṃ kathañci aññattānujānanato. Anaññatte pana udāharaṇābhāvo. Na hi tadeva sādhetabbaṃ tadeva ca udāharaṇaṃ yuttaṃ, anvayadassanampi asiddhaṃ. Na hi tadeva tena anvitaṃ yujjati. Padhānena anvayadassanampi asiddhaṃ paravādinoti guṇassa padhānassa ananujānanato. Atha yaṃ kiñci kāraṇaṃ padhānaṃ ‘‘padhīyati ettha phala’’nti, evampi asiddhameva kāraṇe phalassa atthibhāvānanujānanato, hetuno ca asiddhanissayatāparābhimatabhedānanujānanato. Atha visesena kāraṇāyattavuttitā phalassa sādhīyati, na kiñci viruddhaṃ dhammānaṃ yathāsakaṃ paccayena paṭiccasamuppattiyā icchitattāti.</paragraph>
    <paragraph line="26">Apica pakativādino ‘‘satvarajatamasaṅkhātānaṃ tiṇṇaṃ guṇānaṃ samabhāvo pakati, sā ca niccā satvādivisamasabhāvato aniccato mahatādivikārato anaññā’’ti paṭijānanti. Sā tesaṃ vuttappakārā pakati na sijjhati tato viruddhasabhāvato vikārato anaññattā. Na hi assassa visāṇaṃ dīghaṃ, tañca rassato govisāṇato anaññanti vuccamānaṃ sijjhati. Kiñca bhiyyo? Tiṇṇaṃ ekabhāvābhāvato. Satvādiguṇattayato hi pakatiyā anaññattaṃ icchantānaṃ tesaṃ satvādīnampi pakatiyā anaññattaṃ āpajjati, na ca yuttaṃ tiṇṇaṃ ekabhāvoti. Evampi pakati na sijjhati. Kathaṃ? Anekadosāpattito. Yadi hi byattasabhāvato vikārato abyattasabhāvā pakati anaññā, evaṃ sante hetumantatā aniccatā abyāpitā sakiriyatā anekatā nissitatā liṅgatā sāvayavatā paratantratāti evamādayo aneke dosā pakatiyā āpajjanti, na jātivikārato anaññā paṭijānitabbā. Tathā ca sati samayavirodhoti kappanāmattaṃ pakatīti asiddhā sāti niṭṭhamettha gantabbaṃ.</paragraph>
    <paragraph line="27">Pakatiyā <pageBreak edition="Myanmar" number="0.0065" /> ca asiddhāya taṃnimittakabhāvena vuccamānā mahatādayopi asiddhā eva. Yathā ca pakati mahatādayo ca, evaṃ issarapajāpatipurisakālasabhāvaniyatiyadicchādayopi. Etesu hi issaro tāva na sijjhati upakārassa adassanato. Sattānañhi jātiyaṃ mātāpitūnaṃ bījakhettabhāvena kammassa hīnatādivibhāgakaraṇena, tato parañca utuāhārānaṃ brūhanupatthambhanena, indriyānaṃ dassanādikiccasādhanena upakāro dissati, na, evamissarassa. Hīnatādivibhāgakaraṇamissarassāti ce? Taṃ na, asiddhattā. Yathāvutto upakāraviseso issaranimmito, na kammunāti sādhanīyametaṃ. Itaratrāpi samānametanti ce? Na, kammato phalaniyamasiddhattā <pageBreak edition="Vipassana Research Institut" number="0.0063" />. Sati hi katūpacite kammasmiṃ tattha yaṃ akusalaṃ, tato hīnatā, yaṃ kusalaṃ, tato paṇītatāti siddhametaṃ. Issaravādināpi hi na sakkā kammaṃ paṭikkhipituṃ.</paragraph>
    <paragraph line="28">Apicetassa lokavicittassa issaranimmānabhāve bahū dosā sambhavanti. Kathaṃ? Yadi sabbamidaṃ lokavicittaṃ issaranimmitaṃ, saheva vacanena pavattitabbaṃ, na kamena. Na hi sannihitakāraṇānaṃ phalānaṃ kamena uppatti yuttā, kāraṇantarāpekkhāya issarassa sāmatthiyahāni. Cakkhādīnaṃ cakkhuviññāṇādīsu kāraṇabhāvo na yutto. Karotīti hi kāraṇanti. Issaro eva ca kārakoti sabbakāraṇānaṃ kāraṇabhāvahāni. Yehi puthuvisesehi issaro pasīdeyya, tesañca sayaṃkāratā āpajjati, tathā sabbesaṃ hetukānaṃ kāraṇabhāvo. Yañjetaṃ nimmānaṃ, tañcassa attadatthaṃ vā siyā, paratthaṃ vā siyā. Attadatthatāyaṃ attano issarabhāvahāni akatakiccatāya isitāvasitābhāvato. Tena vā nimmitena yaṃ attano kātabbaṃ, taṃ kasmā sayameva na karoti. Paratthatāyaṃ pana paro nāmettha loko evāti kimatthiyaṃ tassa nirayādirogādivisādinimmānaṃ. Yā cassa issaratā, sā sayaṃkatā vā siyā paraṃkatā vā ahetukā vā. Tattha sayaṃkatā ce, tato pubbe anissarabhāvāpatti. Paraṃkatā ce, pacchāpi anissarabhāvāpatti sauttaratā ca siyā. Ahetukā ce, na kassaci anissaratāti evamissarassapi asiddhi veditabbā.</paragraph>
    <paragraph line="29">Yathā ca issaro, evaṃ pajāpati puriso ca. Nāmamattameva hettha viseso. Tehi vādīhi pakappitaṃ yadidaṃ ‘‘pajāpati puriso’’ti. Taṃnimittakaṃ <pageBreak edition="Myanmar" number="0.0066" /> pana lokappavattiṃ icchantānaṃ pajāpativāde purisavāde ca issaravāde viya dosā asiddhi ca vidhātabbā. Yathā cete issarādayo, evaṃ kālopi asiddho lakkhaṇābhāvato. Paramatthato hi vijjamānānaṃ dhammānaṃ sabhāvasaṅkhātaṃ lakkhaṇaṃ upalabbhati. Yathā pathaviyā kathinatā, na evaṃ kālassa, tasmā natthi paramatthato kāloti. Kālavādī panāha ‘‘vattanālakkhaṇo kālo’’ti. So vattabbo ‘‘kā panāyaṃ vattanā’’ti. So āha ‘‘samayamuhuttādīnaṃ pavattī’’ti. Tampi na, rūpādīhi atthantarabhāvena aniddhāritattā. Paramatthato hi aniddhāritasabhāvassa vattanālakkhaṇatāyaṃ sasavisāṇādīnampi taṃlakkhaṇatā āpajjeyya.</paragraph>
    <paragraph line="30">Yaṃ pana vadanti kāṇādā ‘‘aparasmiṃ aparaṃ yugapadi ciraṃ khippamiti kālaliṅgānīti liṅgasabbhāvato <pageBreak edition="Vipassana Research Institut" number="0.0064" /> atthi kālo’’ti, taṃ ayuttaṃ liṅgino anupalabbhamānattā. Siddhasambandhesu hi liṅgesu liṅgamattaggahaṇena liṅgini avabodho bhaveyya. Na ca kenaci aviparītacetasā tena liṅgena saha kadāci kālasaṅkhāto liṅgī gahitapubboti. Ato na yuttaṃ ‘‘liṅgasabbhāvato atthi kālo’’ti. ‘‘Aparasmiṃ apara’’ntiādikassa visesassa nimittabhāvato yuttanti ce? Na, paṭhamajātatādinimittakattā tassa. Na ca paṭhamajātatādi nāma koci dhammo atthi aññatra samaññāmattatoti nattheva paramatthato kālo. Kiñca bhiyyo, bahūnaṃ ekabhāvāpattito. Atītādivibhāgena hi lokasamaññāvasena bahū kālabhedā. Tvañcetaṃ ekaṃ vadasīti bahūnaṃ ekabhāvābhāvato nattheva paramatthato kālo. Tathā ekassa anekabhāvāpattito. Yo hi ayaṃ ajja vattamānakālo, so hiyyo anāgato ahosi, sve atīto bhavissati. Hiyyo ca vattamāno ajja atīto ahosi, tathā sve vattamānopi aparajja. Na cekasabhāvassa anekasabhāvatā yuttāti asiddho paramatthato kālo. Dhammappavattiṃ pana upādāya kappanāmattasiddhāya lokasamaññāya atītādivibhāgato voharīyatīti vohāramattakoti daṭṭhabbo.</paragraph>
    <paragraph line="31">Sabhāvaniyatiyadicchādayopi asiddhā. Kiṃ kāraṇā? Lakkhaṇābhāvā. Na hi sabhāvato niyatiyadicchā sambhavati. Aññathā evaṃvidho koci <pageBreak edition="Myanmar" number="0.0067" /> bhāvo atthi ce, tesaṃ sabhāvasaṅkhātena lakkhaṇena bhavitabbaṃ, patiṭṭhāpakahetunā ca na catthi. Kevalaṃ panete vādā vimaddiyamānā ahetuvāde eva tiṭṭhanti, na cāhetukaṃ lokavicittaṃ visesābhāvappasaṅgato. Ahetukabhāve hi pavattiyā yvāyaṃ narasuranirayatiracchānādīsu indriyādīnaṃ viseso, tassa abhāvo āpajjati, na cāyaṃ paṇḍitehi icchito. Kiñca? Diṭṭhabhāvato. Diṭṭhā hi cakkhādito cakkhuviññāṇādīnaṃ bījādito aṅkurādīnaṃ pavatti, tasmāpi hetutovāyaṃ pavatti. Tathā pure pacchā ca abhāvato. Yato yato hi paccayasāmaggito yaṃ yaṃ phalaṃ nibbattati, tato pubbe pacchā ca na tassa nibbatti sambhavati, kiñca bahunā. Yadi ahetuto pavatti siyā, ahetukā pavattīti imāpi vācā yathāsakapaccayasamavāyato pure pacchā ca bhaveyyuṃ, na ca bhavanti aladdhappaccayattā, majjhe eva ca bhavanti laddhappaccayattā. Evaṃ sabbepi saṅkhatā dhammāti na sijjhati ahetuvādo. Tasmiñca asiddhe pavattiyā ahetubhāvo viya ahetupariyāyavisesabhūtā sabhāvaniyatiyadicchādayopi asiddhā eva hontīti veditabbā.</paragraph>
    <paragraph line="32">Yaṃ pana kāṇādā ‘‘paramāṇavo niccā, tehi dviaṇukādiphalaṃ nibbattati, tañca aniccaṃ <pageBreak edition="Vipassana Research Institut" number="0.0065" />, tassa vasenetaṃ lokavicitta’’nti vadanti, tampi micchāparikappamattaṃ. Na hi paramāṇavo nāma santi aññatra bhūtasaṅghātā. So pana aniccova, na ca niccato aniccassa nibbatti yuttā tassa kāraṇabhāvānupapattito tathā adassanato ca. Yadi ca so kassaci kāraṇabhāvaṃ gaccheyya, anicco eva siyā vikārāpattito. Na cāyaṃ sambhavo atthi, yaṃ vikāraṃ anāpajjantameva kāraṇaṃ phalaṃ nibbatteyyāti. Vikārañce āpajjati, kutassa niccatāvakāso, tasmā vuttappakārā paramāṇavo sattā aniccā, aññepi niccādibhāvena bāhirakehi parikappitā asiddhā evāti veditabbaṃ. Tena vuttaṃ <bold>‘‘dhammappabhedato pana aññassa saccikaṭṭhassa asiddhattā’’</bold>ti.</paragraph>
    <paragraph line="33">Etthāha ‘‘yadi paramatthato puggalo na upalabbhati, evaṃ pana puggale anupalabbhamāne atha kasmā bhagavā ‘atthi puggalo attahitāya paṭipanno’ti (a. ni. 4.95; kathā. 22), ‘cattārome, bhikkhave, puggalā santo saṃvijjamānā lokasmi’nti <pageBreak edition="Myanmar" number="0.0068" /> (a. ni. 4.95; kathā. 22) ca tattha tattha puggalassa atthibhāvaṃ pavedesī’’ti. Vineyyajjhāsayavasena. Tathā tathā vinetabbānañhi puggalānaṃ ajjhāsayavasena vineyyadamanakusalo satthā dhammaṃ desento lokasamaññānurūpaṃ tattha tattha puggalaggahaṇaṃ karoti, na paramatthato puggalassa atthibhāvato.</paragraph>
    <paragraph line="34">Apica <bold>aṭṭhahi</bold> kāraṇehi bhagavā puggalakathaṃ katheti hirottappadīpanatthaṃ, kammassakatādīpanatthaṃ, paccattapurisakāradīpanatthaṃ, ānantariyadīpanatthaṃ, brahmavihāradīpanatthaṃ, pubbenivāsadīpanatthaṃ, dakkhiṇāvisuddhidīpanatthaṃ, lokasammutiyā appahānatthañcāti. ‘‘Khandhā dhātū āyatanāni hirīyanti ottappantī’’ti hi vutte mahājano na jānāti, sammohaṃ āpajjati, paṭisattu vā hoti ‘‘kimidaṃ khandhā dhātū āyatanāni hirīyanti ottappanti nāmā’’ti. ‘‘Itthī hirīyati ottappati, puriso, khattiyo, brāhmaṇo’’ti pana vutte jānāti, na sammohaṃ āpajjati, na paṭisattu hoti, tasmā bhagavā <bold>hirottappadīpanatthaṃ</bold> puggalakathaṃ katheti. ‘‘Khandhā kammassakā, dhātuyo āyatanānī’’ti vuttepi eseva nayo. Tasmā <bold>kammassakatādīpanatthampi</bold> puggalakathaṃ katheti. ‘‘Veḷuvanādayo mahāvihārā khandhehi kārāpitā, dhātūhi, āyatanehī’’ti vuttepi eseva nayo. Tathā ‘‘khandhā mātaraṃ jīvitā voropenti, pitaraṃ, arahantaṃ, ruhiruppādakammaṃ, saṅghabhedakammaṃ karonti, dhātuyo, āyatanānī’’ti vuttepi, ‘‘khandhā mettāyanti <pageBreak edition="Vipassana Research Institut" number="0.0066" />, dhātuyo, āyatanānī’’ti vuttepi, ‘‘khandhā pubbenivāsaṃ anussaranti, dhātuyo, āyatanānī’’ti vuttepi eseva nayo. Tasmā bhagavā <bold>paccattapurisakāradīpanatthaṃ ānantariyadīpanatthaṃ brahmavihāradīpanatthaṃ pubbenivāsadīpanatthañca</bold> puggalakathaṃ katheti. ‘‘Khandhā dānaṃ paṭiggaṇhanti, dhātuyo, āyatanānī’’ti vuttepi mahājano na jānāti, sammohaṃ āpajjati, paṭisattu vā hoti ‘‘kimidaṃ khandhā dhātū āyatanāni paṭiggaṇhanti nāmā’’ti. ‘‘Puggalo paṭiggaṇhātī’’ti pana vutte jānāti, na sammohaṃ āpajjati, na paṭisattu hoti, tasmā bhagavā <bold>dakkhiṇāvisuddhidīpanatthaṃ</bold> puggalakathaṃ katheti. Lokasammutiñca buddhā bhagavanto nappajahanti lokasamaññāya lokābhilāpe ṭhitāyeva dhammaṃ desenti, tasmā bhagavā <bold>lokasammutiyā appahānatthampi</bold> puggalakathaṃ kathetīti imehi <bold>aṭṭhahi</bold><pageBreak edition="Myanmar" number="0.0069" /> kāraṇehi bhagavā puggalakathaṃ katheti, na paramatthato puggalassa atthibhāvatoti veditabbaṃ.</paragraph>
    <paragraph line="35"><bold>Dhammappabhedākārenevā</bold>ti yathāvuttarūpādidhammappabhedato aññassa saccikaṭṭhassa asiddhattā rūpādidhammappabhedākāreneva puggalassa upaladdhiyā bhavitabbanti attho. Tena ‘‘kiṃ tava puggalo upalabbhamāno ruppanākārena upalabbhati, udāhu anubhavanasañjānanābhisaṅkharaṇavijānanesu aññatarākārenā’’ti dasseti tabbinimuttassa sabhāvadhammassa loke abhāvato. Avisesavisesehi puggalūpalabbhassa paṭiññāpaṭikkhepapakkhā anujānanāvajānanapakkhā. Yadipime dvepi pakkhā anulomapaṭilomanayesu labbhanti, ādito pana paṭhamaṃ ṭhapetvā pavatto paṭhamanayo, itaro dutiyanti imaṃ nesaṃ visesaṃ dassento <bold>‘‘anujānanā…pe… veditabbo’’</bold>ti āha. Yathādhikatāya laddhiyā anulomanato cettha paṭhamo nayo <bold>anulomapakkho,</bold> tabbilomanato itaro <bold>paṭilomapakkho</bold>ti vuttoti veditabbanti.</paragraph>
    <paragraph line="36"><bold>Tena vata re</bold>ti ettha <bold>tenā</bold>ti kāraṇavacanaṃ. Yena puggalūpalabbho patiṭṭhapīyati, tena hetunā. Svāyaṃ hetu sāsanikassa bāhirakassa ca vasena heṭṭhā dassito eva. Hetupatirūpake cāyaṃ hetusamaññā paramatthassa adhippetattā. Heṭṭhā ‘‘ājānāhi niggaha’’nti niggahassa saññāpanamattaṃ kataṃ, taṃ idāni ‘‘yaṃ tattha vadesī’’tiādinā nigamanarūpena micchābhāvadassanena ca vibhāviyamānaṃ pākaṭabhāvakaraṇato āropitaṃ patiṭṭhāpitaṃ hotīti aṭṭhakathāyaṃ ‘‘āropitattā’’ti vuttaṃ.</paragraph>
    <paragraph line="37">Ettha <pageBreak edition="Vipassana Research Institut" number="0.0067" /> ca ‘‘puggalo upalabbhatī’’ti <bold>paṭiññāvayavo</bold> sarūpeneva dassito. ‘‘Tenā’’ti iminā sāmaññato <bold>hetāvayavo</bold> dassito. Yvāyaṃ yasmā paṭiññādhammo hutvā sadisapakkhe vijjamāno, visadisapakkhe avijjamānoyeva hetu lakkhaṇūpapanno nāma hoti, na itaro, tasmā yattha so vijjati na vijjati ca, so sadisāsadisabhāvabhinno duvidho <bold>diṭṭhantāvayavo</bold>. Yathā rūpādi upalabbhati, tathā puggalo. Yathā ca sasavisāṇaṃ na upalabbhati, na tathā puggaloti <bold>upanayo</bold>. Svāyaṃ ‘‘vattabbe kho puggalo upalabbhati saccikaṭṭhaparamatthenā’’ti imāya pāḷiyā dīpito, yo aṭṭhakathāyaṃ saddhiṃ hetudāharaṇehi ‘‘pāpanā’’ti vutto. <bold>Nigamanaṃ</bold> pāḷiyaṃ sarūpeneva āgataṃ, yā aṭṭhakathāyaṃ ‘‘ropanā’’ti <pageBreak edition="Myanmar" number="0.0070" /> vuttāti. Evaṃ porāṇena ñāyakkamena sādhanāvayavā niddhāretvā yojetabbā.</paragraph>
    <paragraph line="38">Idāni vattanena parapakkhupalakkhite hetudāharaṇe anvayabyatirekadassanavasena niddhāretvā sādhanapayogo yojetabbo. <bold>Kāraṇaṃ vattabba</bold>nti kimettha vattabbaṃ. Hetudāharaṇehiyeva hi saparapakkhānaṃ sādhanaṃ dūsanaṃ vā, na paṭiññāya, tassā sādhetabbādibhāvato. Taṃ pana dvayaṃ ‘‘tena vata re’’tiādipāḷiyā vibhāvitaṃ. Aṭṭhakathāyaṃ pāpanāropanāsīsena dassitaṃ. Paṭiññāṭhapanā pana tesaṃ visayadassanaṃ kathāyaṃ taṃmūlatāyāti veditabbaṃ. Tenāha <bold>‘‘yaṃ pana vakkhatī’’</bold>tiādi. Teneva ca aṭṭhakathāyaṃ ‘‘idaṃ anuloma…pe… ekaṃ catukkaṃ veditabba’’nti vakkhati. Tathā cāha <bold>‘‘yathā pana tatthā’’</bold>tiādi. <bold>Niggahova visuṃ vutto,</bold> na paṭikammanti adhippāyo. Visuṃ vuttoti ca pāpanāropanāhi asammissaṃ katvā visuṃ aṅgabhāvena vutto, na tadaññataro viya tadantogadhabhāvena vutto, nāpi ṭhapanā viya agaṇanupagabhāvenāti attho. <bold>Ye panā</bold>ti padakāre sandhāyāha. <bold>Dutiye…pe… āpajjati</bold> tattha niggahassa ayathābhūtattā paṭikammassa ca yathābhūtabhāvatoti adhippāyo.</paragraph>
    <paragraph line="39" number="2"> Paramatthato puggalaṃ nānujānāti, vohārato pana anujānātīti sakavādimataṃ jānantenapi paravādinā chalavasena vibhāgaṃ akatvā ‘‘puggalo nupalabbhati saccikaṭṭhaparamatthenā’’ti pucchāya katāya sakavādī tattha ayaṃ puggalavādī, imassa laddhi paṭikkhipitabbāti paramatthasaccaṃ sandhāyāha ‘‘āmantā’’ti. ‘‘Na upalabbhatī’’ti hi vuttaṃ hoti. Puna itaro sammutisaccaṃ sandhāya ‘‘yo saccikaṭṭho’’tiādimāha. Tassattho – yo lokavohārasiddho saccikaṭṭho, tato eva kenaci apaṭikkhipitabbato paramatthato tato so puggalo <pageBreak edition="Vipassana Research Institut" number="0.0068" /> nupalabbhatīti. Puna sakavādī pubbe paramatthasaccavasena puggale paṭikkhitte idāni sammutisaccavasenāyaṃ pucchāti mantvā taṃ appaṭikkhipanto ‘‘na hevaṃ vattabbe’’ti āha. Tenāha <bold>‘‘attanā adhippetaṃ saccikaṭṭhamevāti sammutisaccaṃ sandhāyāti adhippāyo’’</bold>ti <pageBreak edition="Myanmar" number="0.0071" />. Evamavaṭṭhite <bold>‘‘yadi paravādinā…pe… nārabhitabbā’’</bold>ti idaṃ na vattabbaṃ paṭhamapucchāya paramatthasaccassa saccikaṭṭhoti adhippetattā. <bold>‘‘Atha sakavādinā…pe… āpajjatī’’</bold>ti idampi na vattabbaṃ dutiyapucchāya sammutisaccassa saccikaṭṭhoti adhippetattā.</paragraph>
    <paragraph line="40"><bold>Yadi ubhayaṃ adhippeta</bold>nti idaṃ yadi paṭhamapucchaṃ sandhāya, tadayuttaṃ tassā paramatthasaccasseva vasena pavattattā. Atha dutiyapucchaṃ sandhāya, tassā sammutisaccavasena paṭhamatthaṃ vatvā puna missakavasena vattuṃ <bold>‘‘sammutisaccaparamatthasaccāni vā ekato katvāpi evamāhā’’</bold>ti vuttattā tampi na vattabbameva. <bold>Dvepi saccānī</bold>ti sammutiparamatthasaccāni. Tesu paramatthasaccasseva nippariyāyena saccikaṭṭhaparamatthabhāvo, itarassa upacārena. Tathā ca vuttaṃ ‘‘māyā marīci…pe… uttamaṭṭho’’ti. Tasmā sammutisaccavasena upaladdhiṃ icchantenapi paramatthasaccavasena anicchanato ‘‘puggalo upalabbhati saccikaṭṭhaparamatthenā’’tiādinā anuyogo yutto. ‘‘Padhānappadhānesu padhāne kiccasiddhī’’ti eteneva <bold>‘‘na ca saccikaṭṭhekadesena anuyogo’’</bold>tiādi nivattitañca hoti saccikaṭṭhekadesabhāvasseva asiddhattā. <bold>Nāssa paramatthasaccatā anuyuñjitabbā</bold>ti assa saccikaṭṭhassa paramatthasaccatā paravādinā na anuyuñjitabbā ‘‘puggalo nupalabbhati saccikaṭṭhaparamatthenā’’ti sakavādinopi saccikaṭṭhaparamatthato tassa icchitabbattāti adhippāyo. <bold>Voharitasaccikaṭṭhassa attanā adhippetasaccikaṭṭhatāpi</bold> yuttā tassa tena adhippetattā. Svāyamattho heṭṭhā dassitoyeva. <bold>Vuttanayova doso</bold>ti ‘‘dvepi saccānī’’tiādinā anantarameva vuttaṃ sandhāyāha. Tassa pana adosabhāvo dassitoyeva. <bold>Atha na</bold> iti atha na bhūtasabhāvatthena upalabbheyyāti yojanā. <bold>Vattabbo</bold>ti yadettha vattabbaṃ, taṃ ‘‘yo lokavohārasiddho’’tiādinā vuttameva, tasmā ettha ‘‘paramatthato puggalaṃ nānujānātī’’tiādinā adhippāyamagganaṃ daṭṭhabbaṃ.</paragraph>
    <paragraph line="41"><bold>Anuññeyyametaṃ siyā</bold>ti etaṃ anupalabbhanaṃ paṭhamapucchāyaṃ viya dutiyapucchāyampi anujānitabbaṃ siyā. <bold>Na vā kiñci vattabba</bold>nti atha vā kiñci na vattabbaṃ ṭhapanīyattā pañhassa. Tathā hissa ṭhapanīyākāraṃ dassento <bold>‘‘yathā hī’’</bold>tiādimāha. Ettha ca kāmaṃ saccadvayākārena <pageBreak edition="Vipassana Research Institut" number="0.0069" /> puggalo nupalabbhati, sammutiyākārena pana nupalabbhatīti upalabbhanabhāvassa vasena paṭikkhepo katoti ayamettha adhippāyo daṭṭhabbo. <bold>Anuññātaṃ paṭikkhittañcā</bold>ti <pageBreak edition="Myanmar" number="0.0072" /> paṭhamapucchāyaṃ anuññātaṃ, dutiyapucchāyaṃ paṭikkhittaṃ. <bold>Etaṃ chalavādaṃ nissāyā</bold>ti etaṃ ekaṃyeva vatthuṃ uddissa anujānanapaṭikkhipanākāraṃ chalavacanaṃ nissāya. Tvaṃ niggahetabboti yojanā. <bold>Sambhavantassa sāmaññenā</bold>ti niggahaṭṭhānabhāvena sambhavantassa anulomanayena anujānanapaṭikkhepassa samānabhāvena. <bold>Asambhavantassa kappana</bold>nti paccanīkanayena tassa niggahaṭṭhānabhāvena asambhavantassa tathā kappanaṃ saṃvidhānaṃ chalavādo bhavituṃ arahati. ‘‘Atthavikappupapattiyā vacanavighāto chala’’nti vuttovāyamattho. <bold>Tenā</bold>ti yathāvuttakappanaṃ chalavādoti vuttattā. Vacanasāmaññamattaṃ kappitaṃ chalaṃ vadati etenāti chalavādo. Tena vuttaṃ <bold>‘‘chalavādassa kāraṇattā chalavādo’’</bold>ti. <bold>Vacanasāmaññamattaṃ</bold> atthabhūtaṃ tadatthaṃ chalavādaṃ nissāya. <bold>‘‘Vicāretabba’’</bold>nti vuttaṃ, kimettha vicāretabbaṃ. Yadipi pakkhassa ṭhapanāmūlakaṃ anujānanāvajānanānaṃ micchābhāvadassanaṃ tabbisayattā, pāpanāropanāhi eva pana so vibhāvīyati, na ṭhapanāyāti pākaṭoyamattho.</paragraph>
    <paragraph line="42" number="4-5"><bold>Tenā</bold>ti sakavādinā. <bold>Tena niyāmenā</bold>ti yena niyāmena sakavādinā catūhi pāpanāropanāhissa niggaho kato, tena niyāmena nayena. So niggaho dukkaṭo aniggahoyevāti dassento āha <bold>‘‘aniggahabhāvassa vā upagamitattā’’</bold>ti, pāpitattāti attho. <bold>Evamevā</bold>ti yathā ‘‘tayā mama kato niggaho’’tiādinā aniggahabhāvūpanayo vutto, evameva. <bold>Etassā</bold>ti ‘‘tena hī’’tiādinā imāya pāḷiyā vuttassa.</paragraph>
    <centered line="43">Anulomapaccanīkavaṇṇanā niṭṭhitā.</centered>
    <subhead line="44">2. Paccanīkānulomavaṇṇanā</subhead>
    <paragraph line="45" number="7-10"><bold>Aññenā</bold>ti sammutisaccabhūtena. <bold>Parassā</bold>ti sakavādino. So hi paravādinā paro nāma hoti. Paṭiññāpaṭikkhepānaṃ bhinnavisayattā <bold>‘‘avirodhitattā’’</bold>ti vuttaṃ. Abhinnādhikaraṇaṃ <pageBreak edition="Vipassana Research Institut" number="0.0070" /> viya hi abhinnavisayameva viruddhaṃ nāma siyā, na itaranti adhippāyo. Tamevatthaṃ vibhāvetuṃ <bold>‘‘na hi…pe… āpajjatī’’</bold>ti āha. Yadi evaṃ kathamidaṃ niggahaṭṭhānaṃ jātanti āha <bold>‘‘attano</bold><pageBreak edition="Myanmar" number="0.0073" /><bold>panā’’</bold>tiādi. Tena paṭiññāntaraṃ nāma aññamevetaṃ niggahaṭṭhānanti dasseti.</paragraph>
    <centered line="46">Paccanīkānulomavaṇṇanā niṭṭhitā.</centered>
    <centered line="47">Suddhasaccikaṭṭhavaṇṇanā niṭṭhitā.</centered>
    <subhead line="48">2. Okāsasaccikaṭṭho</subhead>
    <subhead line="49">1. Anulomapaccanīkavaṇṇanā</subhead>
    <paragraph line="50" number="11"> Sāmaññena vuttaṃ visesaniviṭṭhaṃ hotīti āha <bold>‘‘sabbatthāti sabbasmiṃ sarīreti ayamattho’’</bold>ti. Sāmaññajotanā hi visese avatiṭṭhatīti visesatthinā viseso anupayujjitabboti. <bold>Etenā</bold>ti desavasena sabbattha paṭikkhepavacanena.</paragraph>
    <subhead line="51">3. Kālasaccikaṭṭho</subhead>
    <subhead line="52">1. Anulomapaccanīkavaṇṇanā</subhead>
    <paragraph line="53" number="12"><bold>Majjhimajātikāle</bold>ti paccuppannattabhāvakāle. Attabhāvo hi idha ‘‘jātī’’ti adhippeto. Tato atīto purimajātikālo, anāgato pacchimajātikālo. <bold>Imesu tīsū</bold>ti sabbattha, sabbadā, sabbesūti imesu tīsu nayesu. Pāṭhassa saṃkhittatā suviññeyyāti taṃ ṭhapetvā atthassa sadisataṃ vibhāvento <bold>‘‘idhāpi hi…pe… yojetabba’’</bold>nti āha. Etthāpi ‘‘na kenaci sabhāvena puggalo upalabbhatī’’ti ayamattho vutto hoti. Na hi kenaci sabhāvena upalabbhamānassa sakalekadesavinimutto pavattikālo nāma atthīti.</paragraph>
    <subhead line="54">4. Avayavasaccikaṭṭho</subhead>
    <subhead line="55">1. Anulomapaccanīkavaṇṇanā</subhead>
    <paragraph line="56" number="13"> Tatiyanaye <pageBreak edition="Vipassana Research Institut" number="0.0071" /> na sabbekadhammavinimuttaṃ pavattiṭṭhānaṃ nāma atthīti yojetabbaṃ.</paragraph>
    <subhead line="57">Okāsādisaccikaṭṭho</subhead>
    <subhead line="58">2. Paccanīkānulomavaṇṇanā</subhead>
    <paragraph line="59" number="14"><bold>Anulomapañcakassātiādimhi</bold><pageBreak edition="Myanmar" number="0.0074" /> aṭṭhakathāvacane. Puna <bold>tatthā</bold>ti yathāvutte aṭṭhakathāvacane, tesu vā anulomapañcakapaccanīkesu. <bold>Sabbattha puggalo nupalabbhatī</bold>tiādikassa pāṭhappadesassa attho ‘‘sarīraṃ sandhāyā’’tiādinā aṭṭhakathāyaṃ vuttanayena veditabbo attho. <bold>Paṭikammādipāḷi</bold>nti paṭikammaniggahaupanayananigamanapāḷiṃ. <bold>Tīsu mukhesū</bold>ti ‘‘sabbatthā’’tiādinā vuttesu tīsu vādamukhesu. Paccanīkassa pāḷi vuttāti sambandho. <bold>Ta</bold>nti pāḷiṃ. Saṅkhipitvā āgatattā <bold>sarūpena avutte. Suddhika…pe… vuttaṃ hoti</bold> tattha ‘‘sabbatthā’’tiādinā sarīrādino parāmasanaṃ natthi, idha atthīti ayameva viseso, aññaṃ samānanti.</paragraph>
    <centered line="60">Saccikaṭṭhavaṇṇanā niṭṭhitā.</centered>
    <subhead line="61">5. Suddhikasaṃsandanavaṇṇanā</subhead>
    <paragraph line="62" number="17-27"> Saccikaṭṭhassa, saccikaṭṭhe vā saṃsandanaṃ saccikaṭṭhasaṃsandananti samāsadvayaṃ bhavatīti dassento <bold>‘‘saccikaṭṭhassā’’</bold>tiādimāha. Tattha <bold>saccikaṭṭhassa puggalassā</bold>ti saccikaṭṭhasabhāvassa paramatthato vijjamānasabhāvassa puggalassa. <bold>Rūpādīhi saddhiṃ saṃsandana</bold>nti saccikaṭṭhatāsāmaññena rūpādīhi samīkaraṇaṃ. <bold>Saccikaṭṭhe</bold>ti saccikaṭṭhahetu, tattha vā taṃ adhiṭṭhānaṃ katvā. ‘‘Tulyayoge samuccayo’’ti samuccayatthattā eva ca-kārassa saccikaṭṭhena upaladdhisāmaññena <pageBreak edition="Vipassana Research Institut" number="0.0072" /> idha rūpamāhaṭanti tassa udāhaṭabhāvo yuttoti <bold>‘‘yathārūpa’’nti nidassanavasena attho vutto,</bold> aññathā idha rūpassa āharaṇameva kimatthiyaṃ. Evaṃ sesadhammesupi. Yā panettha aññattapucchā, sāpi nidassanatthaṃ upabrūheti aññattanibandhanattā tassa. Opammasaṃsandane pana nidassanattho gāhīyatīti imasmiṃ suddhikasaṃsandane kevalaṃ samuccayavaseneva atthadassanaṃ yuttanti adhippāyo. Rūpādīni upādāpaññattimattattā puggalassa so tehi añño, anañño cāti na vattabboti ayaṃ sāsanakkamoti āha <bold>‘‘rūpādīhi…pe… samayo’’</bold>ti. <bold>Anuññāyamāne</bold>ti tasmiṃ samaye sutte ca appaṭikkhipiyamāne. Ayañca attho sāsanikassa paravādino vasena vuttoti veditabbaṃ.</paragraph>
    <paragraph line="63"><bold>‘‘Ājānāhi</bold><pageBreak edition="Myanmar" number="0.0075" /><bold>niggaha’’nti pāṭho diṭṭho bhavissati,</bold> aññathā ‘‘paṭilomapañcakāni dassitāni, paṭikammacatukkādīni saṃkhittānī’’ti na sakkā vattunti adhippāyo. Codanāya vinā paravādino paṭijānāpanaṃ natthīti vuttaṃ <bold>‘‘paṭijānāpanatthanti…pe… codanattha’’</bold>nti. Codanāpubbakañhi tassa paṭijānāpanaṃ. Tena phalavohārena kāraṇaṃ vuttanti dasseti. <bold>Abyākatattā</bold>ti abyākaraṇīyattā, bhagavatā vā na byākatattā. <bold>Yadi ṭhapanīyattā paṭikkhipitabba</bold>nti imasmiṃ paccanīkanaye ṭhapanīyattā pañhassa sakavādinā paṭikkhipitabbaṃ. <bold>Parenapī</bold>ti paravādināpi ṭhapanīyattā laddhimeva nissāya anulomanaye paṭikkhepo katoti <bold>ayamettha</bold> suddhikasaṃsandanāya <bold>adhippāyo yutto</bold> anulomepi rūpādīhi aññattacodanāyameva paravādinā paṭikkhepassa katattāti adhippāyo.</paragraph>
    <centered line="64">Suddhikasaṃsandanavaṇṇanā niṭṭhitā.</centered>
    <subhead line="65">6. Opammasaṃsandanavaṇṇanā</subhead>
    <paragraph line="66" number="28-36"><bold>Upaladdhisāmaññena aññattapucchā cā</bold>ti iminā dvayampi uddharati upaladdhisāmaññena aññattapucchā, upaladdhisāmaññena pucchā cāti. Tattha pacchimaṃ sandhāyāha <bold>‘‘dvinnaṃ samānatā’’</bold>tiādi. Tassattho – dvinnaṃ rūpavedanānaṃ viya rūpapuggalānaṃ saccikaṭṭhena samānatā <pageBreak edition="Vipassana Research Institut" number="0.0073" /> tesaṃ aññattassa kāraṇaṃ yuttaṃ na hoti. <bold>Atha kho…pe… upalabbhanīyatā</bold>ti idañca saṃsandanaṃ vicāretabbaṃ. Ayaṃ hettha adhippāyo – yadi saccikaṭṭhasāmaññena rūpapuggalānaṃ upaladdhisāmaññaṃ icchitaṃ, teneva nesaṃ aññattampi icchitabbaṃ. Atha paramatthavohārabhedato tesaṃ aññattaṃ na icchitaṃ, tato eva upaladdhisāmaññampi na icchitabbanti.</paragraph>
    <paragraph line="67" number="37-45"><bold>Upaladdhī</bold>ti puggalassa upaladdhi vijjamānatā. ‘‘Paṭikammapañcaka’’nti viññāyatīti yojanā.</paragraph>
    <centered line="68">Opammasaṃsandanavaṇṇanā niṭṭhitā.</centered>
    <subhead line="69">7. Catukkanayasaṃsandanavaṇṇanā</subhead>
    <paragraph line="70" number="46-52"><bold>Ekadhammatopī</bold>ti <pageBreak edition="Myanmar" number="0.0076" /> sattapaññāsāya saccikaṭṭhesu ekadhammatopi. Etena tato sabbatopi puggalassa aññattānanujānanaṃ dasseti. Tenāha aṭṭhakathāyaṃ ‘‘sakalaṃ paramatthasaccaṃ sandhāyā’’ti. <bold>Rūpādiekekadhammavasena nānuyuñjitabbo</bold> avayavabyatirekena samudāyassa abhāvato. Yasmā pana samudāyāvayavā bhinnasabhāvā, tasmā <bold>‘‘samudāyato…pe… niggahāraho siyā’’</bold>ti paravādino āsaṅkamāha. <bold>Etaṃ vacanokāsa</bold>nti yadipi sattapaññāsadhammasamudāyato puggalassa aññattaṃ na icchati tabbinimuttassa saccikaṭṭhassa abhāvato, tadekadesato panassa anaññattampi na icchateva. Na hi samudāyo avayavo hotīti. Tasmā ‘‘taṃ paṭikkhipato kiṃ niggahaṭṭhānanti vattuṃ mā labbhethā’’ti dassetuṃ <bold>‘‘ayañcā’’</bold>tiādi vuttaṃ. Rūpādidhammappabhedavibhāgamukheneva anavasesato puggaloti gahaṇākāradassanavasena pavatto paṭhamavikappo, dutiyo pana avibhāgato paramatthasaccabhāvasāmaññenāti ayaṃ imesaṃ dvinnaṃ vikappānaṃ viseso. <bold>Itī</bold>ti vuttappakāraparāmasananti āha <bold>‘‘eva’’</bold>nti.</paragraph>
    <paragraph line="71"><bold>Sabhāvavinibbhogato</bold>ti sabhāvena vinibbhujjitabbato. Sabhāvabhinno hi dhammo tadaññadhammato vinibbhogaṃ labhati. Tenāha <bold>‘‘rūpato aññasabhāgattā’’</bold>ti. <bold>Rūpavajje</bold>ti rūpadhammavajje <pageBreak edition="Vipassana Research Institut" number="0.0074" />. <bold>Tīsupī</bold>ti ‘‘rūpasmiṃ puggalo, aññatra rūpā, puggalasmiṃ rūpa’’nti imesu evaṃ pavattesu tīsupi anuyogesu. Sāsaniko evāyaṃ puggalavādīti katvā āha <bold>‘‘na hi so sakkāyadiṭṭhiṃ icchatī’’</bold>ti. ‘‘Rūpavā’’ti iminā rūpena sakiñcanatāva ñāpīyati, na rūpāyattavuttitāti āha <bold>‘‘aññatra rūpāti ettha ca rūpavā puggaloti ayamattho saṅgahito’’</bold>ti.</paragraph>
    <centered line="72">Catukkanayasaṃsandanavaṇṇanā niṭṭhitā.</centered>
    <centered line="73">Niṭṭhitā ca saṃsandanakathāvaṇṇanā.</centered>
    <subhead line="74">8. Lakkhaṇayuttivaṇṇanā</subhead>
    <paragraph line="75" number="54"> Lakkhaṇayuttikathāyaṃ <pageBreak edition="Myanmar" number="0.0077" /> ‘‘chalavasena pana vattabbaṃ ājānāhi niggaha’’nti pāṭho gahetabbo.</paragraph>
    <centered line="76">Lakkhaṇayuttivaṇṇanā niṭṭhitā.</centered>
    <subhead line="77">9. Vacanasodhanavaṇṇanā</subhead>
    <paragraph line="78" number="55-59"><bold>Padadvayassa atthato ekatte</bold>ti padadvayassa ekattatthe satīti attho. Parikappavacanañhetaṃ dosadassanatthaṃ ‘‘evaṃ sante ayaṃ doso’’ti. Tayidaṃ ekattaṃ upalabbhati evāti pacchimapadāvadhāraṇaṃ veditabbaṃ. ‘‘Kehici puggalo kehici na puggalo’’ti byabhicāradassanato parena na sampaṭicchitanti katvā tameva asampaṭicchitattaṃ vibhāvento <bold>‘‘puggalassa hī’’</bold>tiādimāha. Tattha <bold>avibhajitabbata</bold>nti ‘‘upalabbhati cā’’ti evaṃ avibhajitabbataṃ. <bold>Vibhajitabbata</bold>nti ‘‘puggalo ca tadaññañca upalabbhatī’’ti evaṃ vibhajitabbataṃ. Etena ‘‘puggalo upalabbhati evā’’ti pacchimapadāvadhāraṇaṃ veditabbaṃ, na ‘‘puggalo eva upalabbhatī’’ti imamatthaṃ dasseti. <bold>Taṃ vibhāga</bold>nti yathāvuttaṃ vibhajitabbāvibhajitabbaṃ vibhāgaṃ <bold>vadato</bold> sakavādino, aññassa vā kassaci. <bold>Etassā</bold>ti paravādino <pageBreak edition="Vipassana Research Institut" number="0.0075" />. <bold>Yathāvuttavibhāga</bold>nti ‘‘puggalo upalabbhati…pe… kehici na puggalo’’ti evaṃ pāḷiyaṃ vuttappakāraṃ vibhāgaṃ. <bold>Yathāāpāditenā</bold>ti ‘‘puggalo upalabbhatīti padadvayassa atthato ekatte’’tiādinā āpāditappakārena. <bold>Na bhavitabba</bold>nti yadipi tena puggalo upalabbhati eva vuccati, upalabbhatīti pana puggalo eva na vuccati, atha kho aññopi, tasmā yathāvuttena pasaṅgena na bhavitabbaṃ. Tenāha <bold>‘‘maggitabbo ettha adhippāyo’’</bold>ti.</paragraph>
    <paragraph line="79" number="60"><bold>Atthato puggalo natthīti vuttaṃ hoti</bold> attasuññatādassanena anattalakkhaṇassa vihitattā.</paragraph>
    <centered line="80">Vacanasodhanavaṇṇanā niṭṭhitā.</centered>
    <subhead line="81">10. Paññattānuyogavaṇṇanā</subhead>
    <paragraph line="82" number="61-66"><bold>Rūpakāyāvirahaṃ</bold><pageBreak edition="Myanmar" number="0.0078" /><bold>sandhāya āha,</bold> na rūpataṇhāsabbhāvaṃ. Tathā sati anekantikattā paṭikkhipitabbameva siyā, na anujānitabbanti. ‘‘Atthitāyā’’ti āhāti sambandho. <bold>Kāmībhāvassa anekantikattā</bold> kassaci kāmadhātūpapannassa <bold>kāmadhātuyā āyattattābhāvato ca</bold> kadāci bhāvassevāti yojanā.</paragraph>
    <paragraph line="83" number="67"><bold>Kāyānupassanāyā</bold>ti kāyānupassanādesanāya. Sā hi kāyakāyānupassīnaṃ vibhāgaggahaṇassa kāraṇabhūtā, kāyānupassanā eva vā. <bold>Evaṃladdhikattā</bold>ti añño kāyo añño puggaloti evaṃladdhikattā. <bold>Āhacca bhāsita</bold>nti ṭhānakaraṇāni āhantvā kathitaṃ, bhagavatā sāmaṃ desitanti attho.</paragraph>
    <centered line="84">Paññattānuyogavaṇṇanā niṭṭhitā.</centered>
    <subhead line="85">11. Gatianuyogavaṇṇanā</subhead>
    <paragraph line="86" number="69-72"> Yānissa <pageBreak edition="Vipassana Research Institut" number="0.0076" /> suttāni nissāya laddhi uppannā, tesaṃ dassanato parato ‘‘tena hi puggalo sandhāvatī’’tiādinā pāḷi āgatā, purato pana ‘‘na vattabbaṃ puggalo sandhāvatī’’tiādinā, tasmā vuttaṃ <bold>‘‘dassento…pe… bhavitabba’’</bold>nti. <bold>Dassetvāti vā vattabba</bold>nti ‘‘yānissa…pe… tāni dassetvā ‘tena hi puggalo sandhāvatī’tiādimāhā’’ti vattabbanti attho. <bold>Dassento</bold>ti vā idaṃ dassanakiriyāya na vattamānatāmattavacanaṃ, atha kho tassā lakkhaṇatthavacanaṃ, hetubhāvavacanaṃ vāti na koci doso.</paragraph>
    <paragraph line="87" number="91"><bold>So vattabbo</bold>ti so jīvasarīrānaṃ anaññatāpajjanākāro vattabbo, natthīti adhippāyo. ‘‘Rūpī attā’’ti imissā laddhiyā vasena ‘‘yena rūpasaṅkhātena attano sabhāvabhūtena sarīrena saddhiṃ gacchatī’’ti evaṃ pana atthe sati so ākāro vutto eva hoti, tathā ca sati ‘‘rūpaṃ puggaloti ananuññātattā’’ti evampi vattuṃ na sakkā. Yasmā pana ‘‘idha sarīranikkhepā’’ti anantaraṃ vakkhati, tasmā <pageBreak edition="Myanmar" number="0.0079" /> ‘‘so vattabbo’’ti vuttaṃ. <bold>Nirayūpagassa puggalassa antarābhavaṃ na icchatī</bold>ti idaṃ purātanānaṃ antarābhavavādīnaṃ vasena vuttaṃ. Adhunātanā pana ‘‘uddhaṃpādo tu nārako’’ti vadantā tassapi antarābhavaṃ icchanteva, keci pana asaññūpagānaṃ. Arūpūpagānaṃ pana sabbepi na icchanti. Tattha ye ‘‘saññuppādā ca pana te devā tamhā kāyā cavantī’’ti suttassa atthaṃ micchā gahetvā cutūpapātakālesu asaññīnaṃ saññā atthīti antarābhavatova asaññūpapattiṃ icchanti, tadaññesaṃ vasena ‘‘savedano…pe… paṭikkhipatī’’ti dassento <bold>‘‘ye panā’’</bold>tiādimāha. Ke panevaṃ icchanti? Sabbatthivādīsu ekacce.</paragraph>
    <paragraph line="88" number="92"><bold>Nevasaññānāsaññāyatane</bold>ti nevasaññānāsaññāyatane bhave, acittuppāde vā saññā atthīti icchantīti na vattabbanti sambandho. Yato so saññābhavena asaṅgahito, bhavantarabhāvena ca saṅgahito.</paragraph>
    <paragraph line="89" number="93"><bold>Indhanupādāno aggi viya indhanena rūpādiupādāno puggalo rūpādinā vinā natthī</bold>ti ettha ayamadhippāyavibhāvanā – yathā na vinā indhanena aggi paññāpīyati, na ca taṃ aññaṃ indhanato sakkā paṭijānituṃ, nāpi anaññaṃ. Yadi hi aññaṃ siyā, na uṇhaṃ indhanaṃ <pageBreak edition="Vipassana Research Institut" number="0.0077" /> siyā, atha anaññaṃ, nidahitabbaṃyeva dāhakaṃ siyā, evaṃ na vinā rūpādīhi puggalo paññāpīyati, na ca tehi añño, nāpi anañño sassatucchedabhāvappasaṅgatoti paravādino adhippāyo. Tattha yadi aggindhanopamā lokavohārena vuttā, apaḷittaṃ kaṭṭhādiindhanaṃ nidahitabbañca, paḷittaṃ bhāsuruṇhaṃ aggidāhakañca, tañca ojaṭṭhamakarūpaṃ pabandhavasena pavattaṃ aniccaṃ saṅkhataṃ paṭiccasamuppannaṃ. Yadi evaṃ puggalo rūpādīhi añño anicco ca āpanno, atha paramatthato ca, tasmiṃyeva kaṭṭhādisaññite rūpasaṅkhātapaḷitte yaṃ usumaṃ so aggi taṃsahajātāni tīṇibhūtāni indhanaṃ. Evampi siddhaṃ lakkhaṇabhedato aggindhanānaṃ aññattanti aggi viya indhanato rūpādīhi añño puggalo anicco ca āpajjatīti.</paragraph>
    <centered line="90">Gatianuyogavaṇṇanā niṭṭhitā.</centered>
    <subhead line="91">12. Upādāpaññattānuyogavaṇṇanā</subhead>
    <paragraph line="92" number="97"> Nīlaguṇayogato <pageBreak edition="Myanmar" number="0.0080" /> nīlo, nīlo eva nīlako, tassa, ayaṃ panassa nīlapaññatti nīlarūpupādānāti āha <bold>‘‘nīlaṃ…pe… paññattī’’</bold>ti. Evaṃ pana pāṭhe ṭhite nīlaṃ upādāya nīloti kathamayaṃ paduddhāroti āha <bold>‘‘nīlaṃ rūpaṃ…pe… ettha yo puṭṭho nīlaṃ upādāya nīlo’’</bold>ti. <bold>Etthā</bold>ti etasmiṃ vacane. <bold>Tadādīsū</bold>ti ‘‘pītaṃ rūpaṃ upādāyā’’tiādikaṃ aṭṭhakathāyaṃ <bold>ādi</bold>-saddena gahitameva tadatthadassanavasena gaṇhāti.</paragraph>
    <paragraph line="93" number="98"><bold>Vutta</bold>nti ‘‘maggakusalo’’tiādīsu chekaṭṭhaṃ sandhāya vuttaṃ. <bold>Kusalapaññattiṃ</bold> kusalavohāraṃ.</paragraph>
    <paragraph line="94" number="112"><bold>Pubbapakkhaṃ dassetvā uttaramāhā</bold>ti paravādī pubbapakkhaṃ dassetvā sakavādissa uttaramāha.</paragraph>
    <paragraph line="95" number="115"> ‘‘Rūpaṃ rūpavā’’tiādinayappavattaṃ paravādivādaṃ bhindituṃ ‘‘yathā na nigaḷo negaḷiko’’tiādinā <pageBreak edition="Vipassana Research Institut" number="0.0078" /> sakavādivādo āraddhoti āha <bold>‘‘yassa rūpaṃ so rūpavāti uttarapakkhe vuttaṃ vacanaṃ uddharitvā’’</bold>ti.</paragraph>
    <paragraph line="96" number="118"><bold>Viññāṇanissayabhāvūpagamana</bold>nti cakkhuviññāṇassa nissayabhāvūpagamanaṃ. Tayidaṃ visesanaṃ <bold>cakkhussā</bold>ti imināva siddhanti na kataṃ daṭṭhabbaṃ.</paragraph>
    <centered line="97">Upādāpaññattānuyogavaṇṇanā niṭṭhitā.</centered>
    <subhead line="98">13. Purisakārānuyogavaṇṇanā</subhead>
    <paragraph line="99" number="123"><bold>Kammāna</bold>nti kusalākusalakammānaṃ. Taggahaṇeneva hi taṃtaṃkiccakaraṇīye kiriyānampi saṅgaho daṭṭhabbo. <bold>Nipphādakappayojakabhāvenā</bold>ti kārakakārāpakabhāvena.</paragraph>
    <paragraph line="100" number="125"><bold>Kammakārakassa</bold> puggalassa <bold>yo</bold> añño puggalo kārako. <bold>Tenapī</bold>ti kārakakārakenapi. <bold>Tassā</bold>ti kārakakārakassa. <bold>Añña</bold>nti aññaṃ kammaṃ. <bold>Eva</bold>nti iminā vuttappakārena. Tehi tehi kārakehi puggalā viya aññāni kammāni karīyantīti dasseti. Tenāha <pageBreak edition="Myanmar" number="0.0081" /><bold>‘‘kammavaṭṭassa anupacchedaṃ vadantī’’</bold>ti. Evaṃ sante puggalassa kārako, kammassa kārakoti ayaṃ vibhāgo idha anāmaṭṭho hoti, tathā ca sati kārakaparamparāya vacanaṃ virujjheyyāti āha <bold>‘‘puggalassa…pe… vicāretabbameta’’</bold>nti. <bold>Tassa kāraka</bold>nti puggalassa kārakaṃ. <bold>Idañcā</bold>ti na kevalaṃ puggalakārakassa kammakārakatāpattiyeva doso, atha kho idaṃ kammakārakatāya kārakaparamparāpajjanampi vicāretabbaṃ, na yujjatīti attho. Puggalānañhi paṭipāṭiyā kārakabhāvo kārakaparamparā.</paragraph>
    <paragraph line="101" number="170"><bold>Eko anto</bold>ti ‘‘gāho’’ti sassatagāhasaṅkhāto antoti attho.</paragraph>
    <paragraph line="102" number="176"> Siyā añño, siyā anañño, siyā na vattabbo ‘‘aññoti vā anaññoti vā’’ti <pageBreak edition="Vipassana Research Institut" number="0.0079" />, evaṃ pavattanigaṇṭhavādasadisattā so eva eko neva so hoti, na aññoti laddhimattaṃ. Tenāha <bold>‘‘idaṃ pana natthevā’’</bold>ti. <bold>Parassa icchāvasenevā</bold>ti paravādino laddhivaseneva. <bold>Ekaṃ anicchantassā</bold>ti ekaṃ ‘‘so karoti, so paṭisaṃvedetī’’ti gahaṇaṃ sassatadiṭṭhibhayena paṭikkhipantassa <bold>itaraṃ</bold> ucchedaggahaṇaṃ āpannaṃ. Tañca paṭikkhipantassa aññaṃ missakaṃ niccāniccaggahaṇaṃ, vikkhepaggahaṇañca āpannaṃ. <bold>Kārakavedakicchāya ṭhatvā</bold>ti sveva kārako vedako cāti imasmiṃ ādāye ṭhatvā. <bold>Taṃtaṃanicchāyā</bold>ti tassa tassa vādassa asampaṭicchanena. <bold>Āpannavasenapī</bold>ti āpannagāhavasenapi ayaṃ anuyogo vuttoti yojanā. <bold>Sabbesaṃ āpannattā</bold>ti heṭṭhā vuttanayena sabbesaṃ vikappānaṃ anukkamena āpannattā nāyamanuyogo katoti yojanā. <bold>Ekekassevā</bold>ti tesu visuṃ visuṃ ekekasseva āpannattā. Tantivasena pana te vikappā ekajjhaṃ dassetvāti adhippāyo. <bold>Ekato yojetabbaṃ</bold> catunnampi pañhānaṃ ekato puṭṭhattā.</paragraph>
    <centered line="103">Purisakārānuyogavaṇṇanā niṭṭhitā.</centered>
    <centered line="104">Kalyāṇavaggo niṭṭhito.</centered>
    <subhead line="105">14. Abhiññānuyogavaṇṇanā</subhead>
    <paragraph line="106" number="193"><bold>Vikubbatī</bold>ti <pageBreak edition="Myanmar" number="0.0082" /> ettha <bold>iti</bold>-saddo ādiattho, pakārattho vā. Tena ‘‘dibbāya sotadhātuyā saddaṃ suṇātī’’tiādikaṃ saṅgaṇhāti. Abhiññānuyogo daṭṭhabboti yojanā. <bold>Tadabhiññāvato</bold>ti āsavakkhayābhiññāvato. <bold>Arahato sādhana</bold>nti arahato saccikaṭṭhaparamatthena puggalattābhāvasādhanaṃ. <bold>Tabbhāvassā</bold>ti arahattassa. Arahattadhārānañhi khandhā nāma puggalattaṃ tassapi hotīti.</paragraph>
    <centered line="107">Abhiññānuyogavaṇṇanā niṭṭhitā.</centered>
    <subhead line="108">15-18. Ñātakānuyogādivaṇṇanā</subhead>
    <paragraph line="109" number="209"><bold>Tatiyakoṭibhūtassā</bold>ti <pageBreak edition="Vipassana Research Institut" number="0.0080" /> tatiyakoṭisabhāvassa saṅkhatāsaṅkhatavinimuttasabhāvassa. <bold>Sabhāvassā</bold>ti ca sabhāvadhammassa. <bold>Laddhiṃ nigūhitvā</bold>ti puggalo neva saṅkhato, nāsaṅkhatoti laddhiṃ avibhāvetvā.</paragraph>
    <centered line="110">Ñātakānuyogādivaṇṇanā niṭṭhitā.</centered>
    <subhead line="111">19. Paṭivedhānuyogādivaṇṇanā</subhead>
    <paragraph line="112" number="218"><bold>Pajānanaṃ nāma na hoti</bold> nibbidādīnaṃ appaccayattā. Paricchedanasamatthatañca dassetīti sambandho.</paragraph>
    <paragraph line="113" number="228"><bold>Saharūpabhāvo</bold> rūpena samaṅgitā, <bold>vinārūpabhāvo</bold> tato vinissaṭatāti tadubhayaṃ rūpassa abbhantaragamanaṃ bahinikkhamanañca hoti. Tasmā taṃ dvayaṃ saharūpabhāvavinārūpabhāvānaṃ lakkhaṇavacananti vuttaṃ.</paragraph>
    <paragraph line="114" number="237"><bold>Oḷāriko</bold>ti thūlo. Āhito ahaṃ māno etthāti <bold>attā,</bold> attabhāvo. So eva yathāsakaṃ kammunā paṭilabhitabbato <bold>paṭilābho</bold>. Padadvayenapi kāmāvacarattabhāvo kathito. <bold>Manomayo attapaṭilābho</bold> rūpāvacarattabhāvo. So hi jhānamanena nibbattattā <pageBreak edition="Myanmar" number="0.0083" /> manomayo. <bold>Arūpo attapaṭilābho</bold>ti arūpāvacarattabhāvo. So hi rūpena amissitattā arūpoti evamettha attho veditabbo. ‘‘Attā’’ti pana jīve lokavohāro niruḷho, asatipi jīve tathāniruḷhaṃ lokavohāraṃ gahetvā sammāsambuddhāpi voharantīti dassento <bold>‘‘iti imā lokassa samaññā, yāhi tathāgato voharatī’’</bold>ti vatvā idāni yathā voharanti, taṃ pakāraṃ vibhāvento <bold>‘‘aparāmasa’’</bold>ntiādimāha.</paragraph>
    <paragraph line="115"><bold>Paccattasāmaññalakkhaṇavasenā</bold>ti kakkhaḷaphusanādisalakkhaṇavasena aniccatādisāmaññalakkhaṇavasena ca. <bold>Iminā</bold>ti ‘‘paccattasāmaññalakkhaṇavasenā’’tiādinā vuttena paramatthato puggalābhāvavacanena <pageBreak edition="Vipassana Research Institut" number="0.0081" />. <bold>Ito purimā</bold>ti tattha tattha sakavādipaṭikkhepādivibhāvanavasena pavattā ito atthasaṃvaṇṇanato purimā. <bold>Iminā</bold>ti vā ‘‘yathā rūpādayo dhammā’’tiādinā aṭṭhakathāyaṃ vuttavacanena. <bold>Yathā cā</bold>ti ettha <bold>ca</bold>-saddo samuccayattho. Tena samaññānatidhāvanaṃ sampiṇḍeti. Idaṃ vuttaṃ hoti – yathā parāmāso ca na hoti janapadaniruttiyā abhinivisitabbato, yathā ca samaññātidhāvanaṃ na hoti, evaṃ ito purimā ca atthavaṇṇanā yojetabbā. Samaññātidhāvane hi sati sabbalokavohārūpacchedo siyāti.</paragraph>
    <paragraph line="116"><bold>Tasmā sacca</bold>nti yasmā tattha paramatthākāraṃ anāropetvā samaññaṃ nātidhāvanto kevalaṃ lokasammutiyāva voharati, tasmā saccaṃ paresaṃ avisaṃvādanato. <bold>Tathakāraṇa</bold>nti tatho avitatho dhammasabhāvo kāraṇaṃ pavattihetu etassāti tathakāraṇaṃ, paramatthavacanaṃ, aviparītadhammasabhāvavisayanti attho. Tenāha <bold>‘‘dhammānaṃ tathatāya pavatta’’</bold>nti.</paragraph>
    <centered line="117">Paṭivedhānuyogādivaṇṇanā niṭṭhitā.</centered>
    <centered line="118">Puggalakathāvaṇṇanā niṭṭhitā.</centered>
    <subhead line="119">2. Parihānikathā</subhead>
    <subhead line="120">1. Vādayuttiparihānikathāvaṇṇanā</subhead>
    <paragraph line="121" number="239"><bold>Idaṃ</bold><pageBreak edition="Myanmar" number="0.0084" /><pageBreak edition="Vipassana Research Institut" number="0.0082" /><bold>sutta</bold>nti idaṃ lakkhaṇamattaṃ daṭṭhabbaṃ. ‘‘Pañcime, bhikkhave, dhammā samayavimuttassa bhikkhuno parihānāya saṃvattantī’’ti (a. ni. 5.149-150) idampi hi suttaṃ anāgāmiādīnaṃyeva parihāninissayo, na arahato. <bold>Samayavimutto</bold>ti aṭṭhasamāpattilābhino sekkhassetaṃ nāmaṃ. Yathāha –</paragraph>
    <paragraph line="122">‘‘Katamo ca puggalo samayavimutto? Idhekacco puggalo kālena kālaṃ samayena samayaṃ aṭṭha vimokkhe kāyena phusitvā viharati, paññāya cassa disvā ekacce āsavā parikkhīṇā honti. Ayaṃ vuccati puggalo samayavimutto’’ti (pu. pa. 1).</paragraph>
    <unindented line="123">‘‘Parihānidhammo’’ti ca puthujjano ca ekacco ca sekkho adhippeto, na arahāti. <bold>Tasmā</bold>ti yasmā yathādassitāni suttāni anāgāmiādīnaṃ parihāniladdhiyā nissayo, na arahato, tasmā. Taṃ nissāya taṃ apekkhitvā yasmā ‘‘arahatopī’’ti ettha arahatopi parihāni, ko pana vādo anāgāmiādīnanti ayamattho labbhati, tasmā pi-saddasampiṇḍitamatthaṃ dassento <bold>‘‘arahatopi…pe… yojetabba’’</bold>nti āha. Yasmā vā kāmañcettha dutiyasuttaṃ sekkhavasena āgataṃ, paṭhamatatiyasuttāni pana asekkhavasenapi āgatānīti tesaṃ laddhi, tasmā ‘‘arahatopī’’ti aṭṭhakathāyaṃ vuttaṃ. Tenāha <bold>‘‘idaṃ suttaṃ arahato’’</bold>tiādi.</unindented>
    <paragraph line="124"><bold>Tatiyasmi</bold>nti ‘‘sabbesaññeva arahantānaṃ parihānī’’ti etasmiṃ pañhe. So hi ‘‘sabbeva arahanto’’tiādinā <pageBreak edition="Vipassana Research Institut" number="0.0083" /> āgatesu tatiyo pañho. <bold>Tesa</bold>nti mudindriyānaṃ. <bold>Tatiyasmimpī</bold>ti <bold>pi</bold>-saddo vuttatthasamuccayo. Tena paṭhamapañhaṃ samuccinoti ‘‘tatthapi tikkhindriyā adhippetā’’ti.</paragraph>
    <paragraph line="125"><bold>Soyeva na parihāyatī</bold>ti sotāpannoyeva sotāpannabhāvato na parihāyatīti attho. Na cettha sakadāgāmibhāvāpattiyā sotāpannabhāvāpagamo parihāni hoti visesādhigamabhāvato. Pattavisesato <pageBreak edition="Myanmar" number="0.0085" /> hi parihānīti. <bold>Itare</bold>ti sakadāgāmiādikā. <bold>Uparimaggatthāyā</bold>ti uparimaggattayapaṭilābhatthāya ‘‘niyato’’ti vuttamatthaṃ aggahetvā.</paragraph>
    <centered line="126">Vādayuttiparihānikathāvaṇṇanā niṭṭhitā.</centered>
    <subhead line="127">2. Ariyapuggalasaṃsandanaparihānikathāvaṇṇanā</subhead>
    <paragraph line="128" number="241"><bold>Tato</bold>ti arahattato. <bold>Tatthā</bold>ti dassanamaggaphale. <bold>Vāyāmenā</bold>ti vipassanussāhanena. <bold>Tadanantara</bold>nti sotāpattiphalānantaraṃ. Paṭhamaṃ dassanamaggaphalānantaraṃ arahattaṃ pāpuṇāti, tato parihīno puna vāyamanto tadanantaraṃ na arahattaṃ pāpuṇātīti kā ettha yuttīti adhippāyo. Paravādī nāma yuttampi vadati ayuttampīti kiṃ tassa vāde yuttigavesanāyāti pana daṭṭhabbaṃ. Aparihānasabhāvo bhāvanāmaggo ariyamaggattā dassanādassanamaggo viya. Na cettha asiddhatāsaṅkā lokuttaramaggassa parassapi ariyamaggabhāvassa siddhattā, nāpi lokiyamaggena anekantikatā ariyasaddena visesitattā. Tathā na viruddhatā dutiyamaggādīnaṃ bhāvanāmaggabhāvassa oḷārikakilesappahānādīnañca parassapi āgamato siddhattā.</paragraph>
    <centered line="129">Ariyapuggalasaṃsandanaparihānikathāvaṇṇanā niṭṭhitā.</centered>
    <subhead line="130">3. Suttasādhanaparihānikathāvaṇṇanā</subhead>
    <paragraph line="131" number="265"> Puggalapaññattiaṭṭhakathāyaṃ <pageBreak edition="Vipassana Research Institut" number="0.0084" /> ‘‘patti, phusanā’’ti ca paccakkhato adhigamo adhippetoti vuttaṃ <bold>‘‘pattabbaṃ vadatīti āha phusanāraha’’</bold>nti.</paragraph>
    <paragraph line="132" number="267"><bold>Katasanniṭṭhānassā</bold>ti imasmiṃ sattāhe māse utumhi antovasse vā aññaṃ ārādhessāmīti katanicchayassa.</paragraph>
    <centered line="133">Suttasādhanaparihānikathāvaṇṇanā niṭṭhitā.</centered>
    <centered line="134">Parihānikathāvaṇṇanā niṭṭhitā.</centered>
    <subhead line="135">3. Brahmacariyakathā</subhead>
    <subhead line="136">1. Suddhabrahmacariyakathāvaṇṇanā</subhead>
    <paragraph line="137" number="269"><bold>Heṭṭhāpī</bold>ti <pageBreak edition="Myanmar" number="0.0086" /><pageBreak edition="Vipassana Research Institut" number="0.0085" /> paranimmitavasavattidevehi heṭṭhāpi. <bold>Maggabhāvanampi na icchantīti viññāyati</bold> ‘‘idha brahmacariyavāso’’ti iminā ‘‘dvepi brahmacariyavāsā natthi devesūti upaladdhivasenā’’ti vuttattā.</paragraph>
    <paragraph line="138" number="270"><bold>Tassevā</bold>ti paravādino eva. <bold>Puggalavasenā</bold>ti ‘‘gihīnañceva ekaccānañca devāna’’nti evaṃ puggalavasena. <bold>Tassā</bold>ti paravādino. <bold>Paṭikkhepo na yutto</bold>ti evaṃ puggalavasena atthayojanā na yuttāti adhippāyo. Puggalādhiṭṭhānena pana katāpi atthavaṇṇanā okāsavasena paricchijjatīti nāyaṃ doso. <bold>Tassāyaṃ adhippāyo</bold>ti ayaṃ ‘‘gihīnañcevā’’tiādinā vutto tassa paravādino yadi adhippāyo, evaṃ saññāya paravādino sakavādinā samānādāyoti na niggahāraho siyā. Tenāha <bold>‘‘saka…pe… tabbo’’</bold>ti. Paṭhamaṃ pana anujānitvā pacchā paṭikkhepeneva niggahetabbatā veditabbā. Keci ‘‘yattha natthi pabbajjā, natthi tattha brahmacariyavāsoti pucchāya ekaccānaṃ manussānaṃ maggappaṭivedhaṃ sandhāya paravādino paṭikkhepo. Yadipi so devānaṃ maggappaṭilābhaṃ na icchati, sambhavantaṃ pana sabbaṃ dassetuṃ aṭṭhakathāyaṃ ‘gihīna’micceva avatvā ‘ekaccānañca devāna’nti vutta’’nti vadanti, taṃ na sundaraṃ ‘‘sandhāyā’’ti vuttattā, purimoyevattho yutto.</paragraph>
    <centered line="139">Suddhabrahmacariyakathāvaṇṇanā niṭṭhitā.</centered>
    <subhead line="140">2. Saṃsandanabrahmacariyakathāvaṇṇanā</subhead>
    <paragraph line="141" number="273"><bold>Rūpāvacaramaggenā</bold>ti <pageBreak edition="Vipassana Research Institut" number="0.0086" /> rūpāvacarajjhānena. Tañhi rūpabhavūpapattiyā upāyabhāvato maggoti vutto. Yathāha ‘‘rūpupapattiyā maggaṃ bhāvetī’’ti (dha. sa. 160). <bold>Ida</bold>nti idaṃ rūpāvacarajjhānaṃ. ‘‘Idhavihāyaniṭṭhahetubhūto rūpāvacaramaggo’’tiādikaṃ dīpentaṃ vacanaṃ anāgāmimaggassa tabbhāvadīpakena ‘‘idha bhāvitamaggo’’tiādikena kathaṃ sametīti codetvā yathā sameti <pageBreak edition="Myanmar" number="0.0087" />, taṃ dassetuṃ <bold>‘‘pubbe panā’’</bold>tiādi vuttaṃ. Tattha <bold>‘‘pubbe’’</bold>ti iminā ‘‘idha bhāvitamaggo’’tiādikaṃ vadanti, idhāpi pana ‘‘rūpāvacaramaggenā’’tiādikaṃ. Tattha <bold>anāgāmī evā</bold>ti anāgāmiphalaṭṭho eva. <bold>Jhānānāgāmī</bold>ti asamucchinnajjhattasaṃyojanopi rūpabhave uppajjitvā anāvattidhammamaggaṃ bhāvetvā tattheva parinibbāyanato. <bold>Adhippāyo</bold>ti yathāvutto dvinnaṃ aṭṭhakathāvacanānaṃ avirodhadīpako adhippāyo.</paragraph>
    <paragraph line="142"><bold>Idhā</bold>ti kāmaloke. <bold>Tatthā</bold>ti brahmaloke. Ettha ca paravādī evaṃ pucchitabbo ‘‘tīhi, bhikkhave, ṭhānehī’’ti suttaṃ kiṃ yathārutavasena gahetabbatthaṃ, udāhu sandhāyabhāsitanti? Tattha jānamāno sandhāyabhāsitanti vadeyya. Aññathā ‘‘paranimmitavasavattideve upādāyā’’tiādi vattuṃ na sakkā ‘‘deve ca tāvatiṃse’’ti vuttattā. Yathā hi tassa ‘‘seyyathāpi devehi tāvatiṃsehi saddhiṃ mantetvā’’tiādīsu viya sakkaṃ devarājānaṃ upādāya kāmāvacaradevesu tāvatiṃsadevā pākaṭā paññātāti tesaṃ gahaṇaṃ, na teyeva adhippetāti suttapadassa sandhāyabhāsitatthaṃ sampaṭicchitabbaṃ, evaṃ ‘‘idha brahmacariyavāso’’ti etthāpi anavajjasukhaabyāsekasukhanekkhammasukhādisannissayabhāvena mahānisaṃsatāya sāsane pabbajjā ‘‘idha brahmacariyavāso’’ti imasmiṃ sutte adhippetā. Sā hi uttarakurukānaṃ devānañca anokāsabhāvato dukkarā dullabhā ca. Tattha sūriyaparivattādīhipi devesu maggapaṭilābhāya atthitā vibhāvetabbā, uttarakurukānaṃ pana visesānadhigamabhāvo ubhinnampi icchito evāti.</paragraph>
    <centered line="143">Saṃsandanabrahmacariyakathāvaṇṇanā niṭṭhitā.</centered>
    <centered line="144">Brahmacariyakathāvaṇṇanā niṭṭhitā.</centered>
    <subhead line="145">3. Odhisokathāvaṇṇanā</subhead>
    <paragraph line="146" number="274"><bold>Odhiso</bold>ti <pageBreak edition="Vipassana Research Institut" number="0.0087" /> bhāgaso, bhāgenāti attho. Bhāgo nāma yasmā ekadeso hoti, tasmā <bold>‘‘ekadesena ekadesenā’’</bold>ti vuttaṃ. Tattha yadi catunnaṃ maggānaṃ vasena samudayapakkhikassa kilesagaṇassa catubhāgehi pahānaṃ ‘‘odhiso pahāna’’nti adhippetaṃ, icchitamevetaṃ sakavādissa ‘‘tiṇṇaṃ saṃyojanānaṃ parikkhayā diṭṭhigatānaṃ pahānāyā’’ti <pageBreak edition="Myanmar" number="0.0088" /> ca ādivacanato. Yasmā pana maggo catūsu saccesu nānābhisamayavasena kiccakaro, na ekābhisamayavasenāti paravādino laddhi, tasmā yathā ‘‘maggo kālena dukkhaṃ parijānāti, kālena samudayaṃ pajahatī’’tiādinā nānakkhaṇavasena saccesu pavattatīti icchito, evaṃ paccekampi nānakkhaṇavasena pavatteyya. Tathā sati dukkhādīnaṃ ekadesaekadesameva parijānāti pajahatīti dassetuṃ pāḷiyaṃ ‘‘sotāpatti…pe… ekadese pajahatī’’tiādi vuttaṃ. Sati hi nānābhisamaye paṭhamamaggādīhi pahātabbānaṃ saṃyojanattayādīnaṃ dukkhadassanādīhi ekadesaekadesappahānaṃ siyāti ekadesasotāpattimaggaṭṭhāditā, tato eva ekadesasotāpannāditā ca āpajjati anantaraphalattā lokuttarakusalānaṃ, na ca taṃ yuttaṃ. Na hi kālabhedena vinā so eva sotāpanno, asotāpanno cāti sakkā viññātuṃ. Tenāha <bold>‘‘ekadesaṃ sotāpanno, ekadesaṃ na sotāpanno’’</bold>tiādi.</paragraph>
    <paragraph line="147">Apicāyaṃ nānābhisamayavādī evaṃ pucchitabbo ‘‘maggañāṇaṃ saccāni paṭivijjhantaṃ kiṃ ārammaṇato paṭivijjhati, udāhu kiccato’’ti. Yadi ārammaṇatoti vadeyya, tassa vipassanāñāṇassa viya dukkhasamudayānaṃ accantaparicchedasamucchedā na yuttā tato anissaṭattā, tathā maggadassanaṃ. Na hi sayameva attānaṃ ārabbha pavattatīti yuttaṃ, maggantaraparikappanāyaṃ anavaṭṭhānaṃ āpajjatīti, tasmā tīṇi saccāni kiccato, nirodhaṃ kiccato ārammaṇato ca paṭivijjhatīti evamasammohato paṭivijjhantassa maggañāṇassa nattheva nānābhisamayo. Vuttañhetaṃ ‘‘yo, bhikkhave, dukkhaṃ passati, dukkhasamudayampi so passatī’’tiādi. Na cetaṃ kālantaradassanaṃ sandhāya vuttaṃ. ‘‘Yo nu kho, āvuso, dukkhaṃ passati, dukkhasamudayampi so passati, dukkhanirodhampi…pe… dukkhanirodhagāminipaṭipadampi so passatī’’ti (saṃ. ni. 5.1100) ekasaccadassanasamaṅgino aññasaccadassanasamaṅgibhāvavicāraṇāyaṃ tadatthasādhanatthaṃ āyasmatā gavaṃpatittherena ābhatattā paccekañca saccattayadassanassa yojitattā. Aññathā purimadiṭṭhassa puna adassanato samudayādidassane dukkhādidassanamayojanīyaṃ <pageBreak edition="Vipassana Research Institut" number="0.0088" /> siyā. Na hi lokuttaramaggo lokiyamaggo viya katakāribhāvena pavattati samucchedakattā. Tathā yojane ca sabbaṃ dassanaṃ <pageBreak edition="Myanmar" number="0.0089" /> dassanantaraparanti dassanānuparamo siyā. Evaṃ āgamato yuttito ca nānābhisamayassa asambhavato paccekaṃ maggānaṃ odhiso pahānaṃ natthīti niṭṭhamettha gantabbaṃ.</paragraph>
    <centered line="148">Odhisokathāvaṇṇanā niṭṭhitā.</centered>
    <subhead line="149">4. Jahatikathāvaṇṇanā</subhead>
    <subhead line="150">1. Nasuttāharaṇakathāvaṇṇanā</subhead>
    <paragraph line="151" number="280"> Yadipi pāḷiyaṃ ‘‘tayo magge bhāvetī’’ti vuttaṃ, maggabhāvanā pana yāvadeva kilesasamucchindanatthāti ñatvā <bold>‘‘kiccasabbhāvanti tīhi pahātabbassa pahīnata’’</bold>nti āha. Tattha <bold>tīhī</bold>ti heṭṭhimehi tīhi ariyamaggehi <bold>pahātabbassa</bold> ajjhattasaṃyojanassa pahīnataṃ samucchindananti attho. <bold>Taṃ pana kicca</bold>nti adhobhāgiyasaṃyojanesu maggassa pahānābhisamayakiccaṃ. <bold>Teneva maggenā</bold>ti anāgāmimaggeneva. <bold>Etaṃ na sametī</bold>ti evaṃ magguppādato pageva kāmarāgabyāpādā pahīyantīti laddhikittanaṃ iminā maggassa kiccasabbhāvakathanena na sameti na yujjati. <bold>Tasmā</bold>ti iminā yathāvuttameva virodhaṃ paccāmasati. <bold>Pahīnāna</bold>nti vikkhambhitānaṃ. Yo hi jhānalābhī jhānena yathāvikkhambhite kilese maggena samucchindati, so idhādhippeto. Tenāha <bold>‘‘dassanamagge…pe… adhippāyo’’</bold>ti.</paragraph>
    <centered line="152">Jahatikathāvaṇṇanā niṭṭhitā.</centered>
    <subhead line="153">5. Sabbamatthītikathāvaṇṇanā</subhead>
    <subhead line="154">1. Vādayuttivaṇṇanā</subhead>
    <paragraph line="155" number="282"><bold>Sabbaṃ</bold><pageBreak edition="Vipassana Research Institut" number="0.0089" /><bold>atthī</bold>ti ettha yasmā paccuppannaṃ viya atītānāgatampi dharamānasabhāvanti paravādino laddhi, tasmā <bold>sabba</bold>nti kālavibhāgato atītādibhedaṃ sabbaṃ. So pana ‘‘yampi natthi, tampi atthī’’ti kālavimuttassa vasena anuyogo, taṃ atippasaṅgadassanavasena paravādipaṭiññāya dosāropanaṃ. Nayadassanaṃ vā atītānāgatānaṃ natthibhāvassa. <bold>Atthī</bold>ti <pageBreak edition="Myanmar" number="0.0090" /> pana ayaṃ atthibhāvo yasmā desakālākāradhammehi vinā na hoti, tasmā taṃ tāva tehi saddhiṃ yojetvā anuyogaṃ dassetuṃ ‘‘sabbattha sabbamatthī’’tiādinā pāḷi pavattā. Tattha yadipi <bold>sabbatthā</bold>ti idaṃ sāmaññavacanaṃ, taṃ pana yasmā visesaniviṭṭhaṃ hoti, parato ca <bold>sabbesū</bold>ti dhammā vibhāgato vuccanti, tasmā oḷārikassa pākaṭassa rūpadhammasamudāyassa vasena atthaṃ dassetuṃ aṭṭhakathāyaṃ ‘‘sabbatthāti sabbasmiṃ sarīre’’ti vuttaṃ, nidassanamattaṃ vā etaṃ daṭṭhabbaṃ. Tathā ca kāṇādakāpilehi paṭiññāyamānā ākāsakālādisattapakatipurisā viya paravādinā paṭiññāyamānaṃ sabbaṃ sabbabyāpīti āpannameva hotīti. ‘‘Sabbattha sarīre’’ti ca ‘‘tile tela’’nti viya byāpane bhummanti sarīrapariyāpannena sabbena bhavitabbanti vuttaṃ <bold>‘‘sirasi pādā…pe… attho’’</bold>ti.</paragraph>
    <paragraph line="156">Sabbasmiṃ kāle sabbamatthīti yojanā. Etasmiṃ pakkheyevassa aññavādo paridīpito siyā ‘‘yaṃ atthi, attheva taṃ, yaṃ natthi, nattheva taṃ, asato natthi sambhavo, sato natthi vināso’’ti. Evaṃ sabbenākārena sabbaṃ sabbesu dhammesu sabbaṃ atthīti atthoti sambandho. Imehi pana pakkhehi ‘‘sabbaṃ sabbasabhāvaṃ, anekasattinicitābhāvā asato natthi sambhavo’’ti vādo paridīpito siyā. <bold>Yogarahita</bold>nti kenaci yuttāyuttalakkhaṇasaṃyogarahitaṃ. <bold>Taṃ pana ekasabhāva</bold>nti saṃyogarahitaṃ nāma atthato ekasabhāvaṃ, ekadhammoti attho. Etena devavādīnaṃ brahmadassanaṃ atthevātivādo paridīpito siyā. <bold>Atthīti pucchatī</bold>ti yadi sabbamatthīti tava vādo, yathāvuttāya mama diṭṭhiyā sammādiṭṭhibhāvo atthīti ekantena tayā sampaṭicchitabbo, tasmā ‘‘kiṃ so atthī’’ti pucchatīti attho.</paragraph>
    <centered line="157">Vādayuttivaṇṇanā niṭṭhitā.</centered>
    <subhead line="158">2. Kālasaṃsandanakathāvaṇṇanā</subhead>
    <paragraph line="159" number="285"><bold>Atītā</bold><pageBreak edition="Vipassana Research Institut" number="0.0090" /><bold>…pe… karitvā</bold>ti etthāyaṃ saṅkhepattho – atītaṃ anāgatanti rūpassa imaṃ visesaṃ, evaṃ visesaṃ vā rūpaṃ aggahetvā paccuppannatāvisesavisiṭṭharūpameva appiyaṃ paccuppannarūpabhāvānaṃ samānādhikaraṇattā etasmiṃyeva <pageBreak edition="Myanmar" number="0.0091" /> visaye appetabbaṃ, vacīgocaraṃ pāpetabbaṃ satipi nesaṃ visesanavisesitabbatāsaṅkhāte vibhāge tathāpi avibhajitabbaṃ katvāti. Yasmā pana pāḷiyaṃ ‘‘paccuppannanti vā rūpanti vā’’ti paccuppannarūpasaddehi tadatthassa vattabbākāro itisaddehi dassito, tasmā <bold>‘‘paccuppannasaddena…pe… vuttaṃ hotī’’</bold>ti āha. <bold>Rūpapaññattī</bold>ti rūpāyatanapaññatti. Sā hi sabhāvadhammupādānā tajjāpaññatti. Tenevāha <bold>‘‘sabhāvaparicchinne pavattā vijjamānapaññattī’’</bold>ti. <bold>Rūpasamūhaṃ upādāyā</bold>ti taṃtaṃattapaññattiyā upādānabhūtānaṃ abhāvavibhāvanākārena pavattamānānaṃ rūpadhammānaṃ samūhaṃ upādāya. Upādānupādānampi hi upādānamevāti. <bold>Tasmā</bold>ti samūhupādāyādhīnatāya avijjamānapaññattibhāvato. <bold>Vigamāvattabbatā</bold>ti vigamassa vatthabhāvāpagamassa avattabbatā. Na hi odātatāvigamena avatthaṃ hoti. Na pana yuttā rūpabhāvassa vigamāvattabbatāti yojanā. <bold>Rūpabhāvo</bold>ti ca rūpāyatanasabhāvo cakkhuviññāṇassa gocarabhāvo. Na hi tassa paccuppannabhāvavigame vigamāvattabbatā yuttā.</paragraph>
    <centered line="160">Kālasaṃsandanakathāvaṇṇanā niṭṭhitā.</centered>
    <subhead line="161">Vacanasodhanavaṇṇanā</subhead>
    <paragraph line="162" number="288"><bold>Anāgataṃ vā paccuppannaṃ vā</bold>ti ettha <bold>vā</bold>-saddo aniyamattho yathā ‘‘khadire vā bandhitabbaṃ palāse vā’’ti. Tasmā ‘‘hutvā hotī’’ti ettha hoti-saddo anāgatapaccuppannesu yaṃ kiñci padhānaṃ katvā sambandhaṃ labhatīti dassento <bold>‘‘anāgataṃ…pe… daṭṭhabba’’</bold>nti āha. Tattha <bold>paccuppannaṃ honta</bold>nti paccuppannaṃ jāyamānaṃ paccuppannabhāvaṃ labhantaṃ. Tenāha <bold>‘‘taññeva anāgataṃ taṃ paccuppannanti laddhivasenā’’</bold>ti. <bold>Tampi hutvā hotī</bold>ti yaṃ anāgataṃ hutvā paccuppannabhāvappattiyā ‘‘hutvā hotī’’ti vuttaṃ, kiṃ tadapi puna hutvā hotīti pucchati. <bold>Tabbhāvāvigamato</bold>ti paccuppannabhāvato hutvāhotibhāvānupagamato. <bold>Paccuppannābhāvato</bold>ti paccuppannatāya abhāvato.</paragraph>
    <paragraph line="163"><bold>Vacanaṃ</bold><pageBreak edition="Myanmar" number="0.0092" /><pageBreak edition="Vipassana Research Institut" number="0.0091" /><bold>arahatī</bold>ti iminā vacanamatte na koci dosoti dasseti. Idaṃ vuttaṃ hoti – yadipi tassa puna hutvā bhūtassa puna hutvāhotibhāvo natthi, punappunaṃ ñāpetabbatāya pana dutiyaṃ tato parampi tathā vattabbataṃ arahatīti ‘‘āmantā’’ti paṭijānātīti. <bold>Dhamme</bold>ti sabhāvadhamme. Tappaṭikkhepato <bold>adhamme</bold> abhāvadhamme. Tenāha <bold>‘‘sasavisāṇe’’</bold>ti.</paragraph>
    <paragraph line="164"><bold>Paṭikkhittanayenā</bold>ti ‘‘hutvā hoti, hutvā hotī’’ti ettha pubbe yadetaṃ tayā ‘‘anāgataṃ hutvā paccuppannaṃ hotī’’ti vadatā ‘‘taṃyeva anāgataṃ taṃ paccuppanna’’nti laddhivasena ‘‘anāgataṃ vā paccuppannaṃ vā hutvā hotī’’ti vuttaṃ, ‘‘kiṃ te tampi hutvā hotī’’ti pucchite yo paravādinā hutvā bhūtassa puna hutvāabhāvato ‘‘na hevā’’ti paṭikkhepo kato, tena paṭikkhittanayena. Svāyaṃ yadeva rūpādi anāgataṃ, tadeva paccuppannanti satipi atthābhede anāgatapaccuppannanti pana attheva kālabhedoti taṃkālabhedavirodhāya paṭikkhepo pavattoti āha <bold>‘‘paṭikkhittanayenāti kālanānattenā’’</bold>ti. Tena hi so ayañca paṭikkhepo nīto pavattitoti. <bold>Paṭiññātanayenā</bold>ti idampi yathāvuttapaṭikkhepānantaraṃ yaṃ paṭiññātaṃ, taṃ sandhāyāha. Yathā hi sā paṭiññā atthābhedena nītā pavattitā, tathāyampi. Tenevāha <bold>‘‘atthānānattenā’’</bold>ti, anāgatādippabhedāya kālapaññattiyā upādānabhūtassa atthassa abhedenāti attho. Yathā upādānabhūtarūpādiatthābhedepi tesaṃ khaṇattayānāvatti taṃsamaṅgitā anāgatapaccuppannabhāvāvattitā, tathā tattha vuccamānā hutvāhotibhāvā yathākkamaṃ purimapacchimesu pavattitā purimapacchimakiriyāti katvāti imamatthaṃ dassento <bold>‘‘atthānānattaṃ…pe… paṭijānātī’’</bold>ti vatvā puna <bold>‘‘atthānānattameva hī’’</bold>tiādinā tameva atthaṃ samattheti. Yathā pana ‘‘taṃ jīvaṃ taṃ sarīra’’nti paṭijānantassa jīvova sarīraṃ, sarīrameva jīvoti jīvasarīrānaṃ anaññattaṃ āpajjati, evaṃ ‘‘taññeva anāgataṃ taṃ paccuppanna’’nti ca paṭijānantassa anāgatapaccuppannānaṃ anaññattaṃ āpannanti paccuppannānāgatesu vuttā hotibhāvahutvābhāvā anāgatapaccuppannesupi āpajjeyyunti vuttaṃ aṭṭhakathāyaṃ ‘‘evaṃ sante anāgatampi hutvāhoti nāma, paccuppannampi hutvāhotiyeva nāmā’’ti.</paragraph>
    <paragraph line="165"><bold>Anuññātapañhassā</bold>ti <pageBreak edition="Myanmar" number="0.0093" /> ‘‘taññeva anāgataṃ taṃ paccuppannanti? Āmantā’’ti evaṃ atthānānattaṃ sandhāya anuññātassa atthassa. Ñātuṃ icchito hi attho pañho. <bold>Doso vutto</bold>ti anāgataṃ hutvā paccuppannabhūtassa puna anāgataṃ hutvā paccuppannabhāvāpattisaṅkhāto doso vutto purimanaye <pageBreak edition="Vipassana Research Institut" number="0.0092" />. Pacchimanaye pana anāgatapaccuppannesu ekekassa hutvāhotibhāvāpattisaṅkhāto doso vuttoti attho. <bold>Paṭikkhittapañha</bold>nti ‘‘taṃyeva anāgataṃ taṃ paccuppannanti? Na hevaṃ vattabbe’’ti evaṃ kālanānattaṃ sandhāya paṭikkhittapañhaṃ. <bold>Tenā</bold>ti anāgatapaccuppannānaṃ hotihutvābhāvapaṭikkhepena. <bold>Codetī</bold>ti anāgataṃ tena hoti nāma, paccuppannaṃ tena hutvā nāma, ubhayampi anaññattā ubhayasabhāvanti codeti. <bold>Etthā</bold>ti ‘‘hutvā hotī’’ti etasmiṃ pañhe <bold>kathaṃ hoti doso</bold>ti codetīti. <bold>‘‘Tassevā’’</bold>ti pariharati. Kathaṃ katvā codanā, kathañca katvā parihāro? Anujānanapaṭikkhepānaṃ bhinnavisayatāya codanā, atthābhedakālabhedavisayattā abhinnādhāratāya tesaṃ parihāro. <bold>Tassevā</bold>ti hi paravādino evāti attho.</paragraph>
    <paragraph line="166"><bold>Tadubhayaṃ gahetvā</bold>ti ‘‘taṃ anāgataṃ taṃ paccuppanna’’nti ubhayaṃ ekajjhaṃ gahetvā. <bold>Ekeka</bold>nti tesu ekekaṃ. <bold>Ekekamevā</bold>ti ubhayaṃ ekajjhaṃ aggahetvā ekekameva visuṃ visuṃ imasmiṃ pakkhe tathā na yuttanti attho. <bold>Esa nayo</bold>ti atidesaṃ katvā saṃkhittattā taṃ dubbiññeyyanti <bold>‘‘anāgatassa hī’’</bold>tiādinā vivarati. <bold>Paṭijānitabbaṃ siyā</bold> anāgatapaccuppannānaṃ yathākkamaṃ hotihutvābhāvatoti adhippāyo. ‘‘Yadetaṃ tayā’’tiādinā pavatto saṃvaṇṇanānayo <bold>purimanayo,</bold> tattha hi ‘‘yadi te anāgataṃ hutvā’’tiādinā hutvāhotibhāvo codito. ‘‘Aparo nayo’’tiādiko <bold>dutiyanayo</bold>. Tattha hi ‘‘anāgatassa…pe… hutvāhotiyeva nāmā’’ti anāgatādīsu ekekassa hutvāhotināmatā coditā.</paragraph>
    <centered line="167">Vacanasodhanavaṇṇanā niṭṭhitā.</centered>
    <subhead line="168">Atītañāṇādikathāvaṇṇanā</subhead>
    <paragraph line="169" number="290"><bold>Kathaṃ</bold><pageBreak edition="Myanmar" number="0.0094" /><bold>vuccatī</bold>ti kasmā vuttaṃ. <bold>Tenā</bold>ti hi iminā dutiyapucchāya ‘‘atītaṃ ñāṇa’’nti idaṃ paccāmaṭṭhaṃ, tañca paccuppannaṃ ñāṇaṃ, atītadhammārammaṇatāya atītanti vuttaṃ. Tenāha aṭṭhakathāyaṃ ‘‘puna puṭṭho atītārammaṇaṃ paccuppannaṃ ñāṇa’’ntiādi.</paragraph>
    <centered line="170">Atītañāṇādikathāvaṇṇanā niṭṭhitā.</centered>
    <subhead line="171">Arahantādikathāvaṇṇanā</subhead>
    <paragraph line="172" number="291"> ‘‘Arahaṃ <pageBreak edition="Vipassana Research Institut" number="0.0093" /> khīṇāsavo’’tiādinā suttavirodho pākaṭoti idameva dassento <bold>‘‘yuttivirodho…pe… daṭṭhabbo’’</bold>ti āha. Tattha <bold>anānatta</bold>nti aviseso. <bold>Evamādiko</bold>ti <bold>ādi</bold>-saddena katakiccatābhāvo anohitabhāratāti evamādīnaṃ saṅgaho daṭṭhabbo.</paragraph>
    <centered line="173">Arahantādikathāvaṇṇanā niṭṭhitā.</centered>
    <subhead line="174">Padasodhanakathāvaṇṇanā</subhead>
    <paragraph line="175" number="295"> Yo atītasaddābhidheyyo attho, so atthisaddābhidheyyoti dvepi samānādhikaraṇatthāti katvā vuttaṃ <bold>‘‘atītaatthisaddānaṃ ekatthattā’’</bold>ti, na, atītasaddābhidheyyasseva atthisaddābhidheyyattā. Tenāha <bold>‘‘atthisaddatthassa ca nvātītabhāvato’’</bold>ti. Tena kiṃ siddhanti āha <bold>‘‘atītaṃ nvātītaṃ, nvātītañca atītaṃ hotī’’</bold>ti. Idaṃ vuttaṃ hoti – yadi tava matena atītaṃ atthi, atthi ca nvātītanti atītañca no atītaṃ siyā, tathā atthi no atītaṃ atītañca no atītaṃ atītaṃ siyāti, yathā ‘‘atītaṃ atthī’’ti ettha atītameva atthīti nāyaṃ niyamo gahetabbo anatītassapi atthibhāvassa icchitattā. Tenevāha <bold>‘‘atthi siyā atītaṃ, siyā nvātīta’’</bold>nti. Yena hi ākārena atītassa atthibhāvo paravādinā icchito, tenākārena anatītassa anāgatassa paccuppannassa ca so icchito. Kena pana ākārena icchitoti <pageBreak edition="Myanmar" number="0.0095" />? Saṅkhatākārena. Tena vuttaṃ ‘‘tenātītaṃ nvātītaṃ, nvātītaṃ atīta’’nti. Tasmā atītaṃ atthiyevāti evamettha niyamo gahetabbo. Atthibhāve hi atītaṃ niyamitaṃ, na atīte atthibhāvo niyamito, ‘‘na pana nibbānaṃ atthī’’ti ettha pana nibbānameva atthīti ayampi niyamo sambhavatīti so eva gahetabbo. Yadipi hi nibbānaṃ paramatthato atthibhāvaṃ upādāya uttarapadāvadhāraṇaṃ labbhati tadaññassapi abhāvato, tathāpi asaṅkhatākārena aññassa anupalabbhanato tathā nibbānameva atthīti purimapadāvadhāraṇe atthe gayhamāne ‘‘atthi siyā nibbānaṃ, siyā no nibbāna’’nti codanā anokāsā. Atītādīsu pana purimapadāvadhāraṇaṃ paravādinā na gahitanti natthettha atippasaṅgo. Aggahaṇañcassa pāḷito eva viññāyati. Evamettha <pageBreak edition="Vipassana Research Institut" number="0.0094" /> atītādīnaṃ atthitaṃ vadantassa paravādissevāyaṃ iṭṭhavighātadosāpatti, na pana nibbānassa atthitaṃ vadantassa sakavādissāti. <bold>Paṭipādanā</bold> patiṭṭhāpanā veditabbā.</paragraph>
    <paragraph line="176">Etthāha ‘‘atītaṃ atthī’’tiādinā kiṃ panāyaṃ atītānāgatānaṃ paramatthato atthibhāvo adhippeto, udāhu na paramatthato. Kiñcettha – yadi tāva paramatthato, sabbakālaṃ atthibhāvato saṅkhārānaṃ sassatabhāvo āpajjati, na ca taṃ yuttaṃ āgamavirodhato yuttivirodhato ca. Atha na paramatthato, ‘‘sabbamatthī’’tiādikā codanā niratthikā siyā, na niratthikā. So hi paravādī ‘‘yaṃ kiñci rūpaṃ atītānāgata’’ntiādinā atītānāgatānampi khandhabhāvassa vuttattā asati ca atīte kusalākusalassa kammassa āyatiṃ phalaṃ kathaṃ bhaveyya, tattha ca pubbenivāsañāṇādi anāgate ca anāgataṃsañāṇādi kathaṃ pavatteyya, tasmā attheva paramatthato atītānāgatanti yaṃ paṭijānāti, taṃ sandhāya ayaṃ katāti. Ekantena cetaṃ sampaṭicchitabbaṃ. Yepi ‘‘sabbaṃ atthī’’ti vadanti atītaṃ anāgataṃ paccuppannañca, te sabbatthivādāti.</paragraph>
    <paragraph line="177">Catubbidhā cete te sabbatthivādā. Tattha <bold>keci bhāvaññattikā</bold>. Te hi ‘‘yathā suvaṇṇabhājanassa bhinditvā aññathā kariyamānassa saṇṭhānasseva aññathattaṃ, na vaṇṇādīnaṃ, yathā ca khīraṃ dadhibhāvena pariṇamantaṃ rasavīriyavipāke pariccajati, na vaṇṇaṃ, evaṃ dhammāpi anāgataddhuno paccuppannaddhaṃ saṅkamantā anāgatabhāvameva jahanti, na attano sabhāvaṃ. Tathā <pageBreak edition="Myanmar" number="0.0096" /> paccuppannaddhuno atītaddhaṃ saṅkame’’ti vadanti. <bold>Keci lakkhaṇaññattikā,</bold> te pana ‘‘tīsu addhāsu pavattamāno dhammo atīto atītalakkhaṇayutto, itaralakkhaṇehi ayutto. Tathā anāgato paccuppanno ca. Yathā puriso ekissā itthiyā ratto aññāsu aratto’’ti vadanti. <bold>Aññe avatthaññattikā,</bold> te ‘‘tīsu addhāsu pavattamāno dhammo taṃ taṃ avatthaṃ patvā añño aññaṃ niddisīyati avatthantarato, na sabhāvato. Yathā ekaṃ akkhaṃ ekaṅge nikkhittaṃ ekanti vuccati, sataṅge satanti, sahassaṅge sahassanti, evaṃsampadamida’’nti. <bold>Apare aññathaññattikā,</bold> te pana ‘‘tīsu addhāsu pavattamāno dhammo taṃ taṃ apekkhitvā tadaññasabhāvena vuccati. Yathā taṃ ekā itthī mātāti ca vuccati dhītā’’ti ca. Evamete cattāro sabbatthivādā.</paragraph>
    <paragraph line="178">Tesu paṭhamo pariṇāmavāditāya kāpilapakkhikesu pakkhipitabboti. Dutiyassapi kālasaṅkaro āpajjati sabbassa sabbalakkhaṇayogato. Catutthassapi saṅkarova. Ekasseva dhammassa <pageBreak edition="Vipassana Research Institut" number="0.0095" /> pavattikkhaṇe tayopi kālā samodhānaṃ gacchanti. Purimapacchimakkhaṇā hi atītānāgatā, majjhimo paccuppannoti. Tatiyassa pana avatthaññattikassa natthi saṅkaro dhammakiccena kālavavatthānato. Dhammo hi sakiccakkhaṇe paccuppanno, tato pubbe anāgato, pacchā atītoti.</paragraph>
    <paragraph line="179">Tattha yadi atītampi dharamānasabhāvatāya atthi anāgatampi, kasmā taṃ atītanti vuccati anāgatanti vā, nanu vuttaṃ ‘‘dhammakiccena kālavavatthānato’’ti. Yadi evaṃ paccuppannassa cakkhussa kiṃ kiccaṃ, anavasesapaccayasamavāye phaluppādanaṃ. Evaṃ sati anāgatassapi cassa tena bhavitabbaṃ atthibhāvatoti lakkhaṇasaṅkaro siyā. Idañcettha vattabbaṃ, teneva sabhāvena sato dhammassa kiccaṃ, kiccakaraṇe ko vibandho, yena kadāci karoti kadāci na karoti paccayasamavāyabhāvato, kiccassa samavāyābhāvatoti ce? Taṃ na, niccaṃ atthibhāvassa icchitattā. Tato eva ca addhunaṃ avavatthānaṃ. Dhammo hi teneva sabhāvena vijjamāno kasmā kadāci atītoti vuccati kadāci anāgatoti kālassa vavatthānaṃ na siyā. Yo hi dhammo ajāto, so anāgato. Yo jāto na ca niruddho, so paccuppanno. Yo niruddho, so atīto. Idamevettha vattabbaṃ. Yadi yathā vattamānaṃ atthi <pageBreak edition="Myanmar" number="0.0097" />, tathā atītaṃ anāgatañca atthi, tassa tathā sato ajātatā niruddhatā ca kena hotīti. Teneva hi sabhāvena sato dhammassa kathamidaṃ sijjhati ajātoti vā niruddhoti vā. Kiṃ tassa pubbe nāhosi, yassa abhāvato ajātoti vuccati, kiñca pacchā natthi, yassa abhāvato niruddhoti vuccati. Tasmā sabbathāpi addhattayaṃ na sijjhati, yadi ahutvā saṅgati hutvā ca vinassatīti na sampaṭicchanti. Yaṃ pana vuttaṃ ‘‘saṅkhatalakkhaṇayogato na sassatabhāvappasaṅgo’’ti, tayidaṃ kevalaṃ vācāvatthumattaṃ udayavayāsambhavato, atthi ca nāma sabbadā so dhammo, na ca niccoti kutoyaṃ vācāyutti.</paragraph>
    <gatha1 line="180">Sabhāvo sabbadā atthi, nicco dhammo na vuccati;</gatha1>
    <gathalast line="181">Dhammo sabhāvato nāñño, aho dhammesu kosalaṃ.</gathalast>
    <paragraph line="182">Yañca <pageBreak edition="Vipassana Research Institut" number="0.0096" /> vuttaṃ ‘‘yaṃ kiñci rūpaṃ atītānāgata’’ntiādinā atītānāgatānaṃ khandhabhāvassa vuttattā atthevāti, vadāma. Atītaṃ bhūtapubbaṃ, anāgataṃ yaṃ sati paccaye bhavissati, tadubhayassapi ruppanādisabhāvānātivattanato rūpakkhandhādibhāvo vutto. Yathādhammasabhāvānātivattanato atītā dhammā anāgatā dhammāti, na dharamānasabhāvatāya. Ko ca evamāha ‘‘paccuppannaṃ viya taṃ atthī’’ti. Kathaṃ panetaṃ atthīti? Atītānāgatasabhāvena. Idaṃ pana taveva upaṭṭhitaṃ, kathaṃ taṃ atītaṃ anāgatañca vuccati, yadi niccakālaṃ atthīti.</paragraph>
    <paragraph line="183">Yaṃ pana ‘‘na tāva kālaṃ karoti, yāva na taṃ pāpaṃ byantī hotī’’ti (ma. ni. 3.250) sutte vuttaṃ, taṃ yasmiñca santāne kammaṃ katūpacitaṃ, tattha tenāhitaṃ taṃphaluppādanasamatthataṃ sandhāya vuttaṃ, na atītassa kammassa dharamānasabhāvattā. Tathā sati sakena bhāvena vijjamānaṃ kathaṃ taṃ atītaṃ nāma siyā. Itthañcetaṃ evaṃ sampaṭicchitabbaṃ, yaṃ saṅkhārā ahutvā sambhavanti, hutvā pativenti tesaṃ udayato pubbe vayato ca pacchā na kāci ṭhiti nāma atthi, yato atītānāgataṃ atthīti vucceyya. Tena vuttaṃ –</paragraph>
    <gatha1 line="184">‘‘Anidhānagatā bhaggā, puñjo natthi anāgate;</gatha1>
    <gathalast line="185">Uppannā yepi tiṭṭhanti, āragge sāsapūpamā’’ti. (mahāni. 10, 39);</gathalast>
    <paragraph line="186">Yadi <pageBreak edition="Myanmar" number="0.0098" /> cānāgataṃ paramatthato siyā, ahutvā sambhavantīti vattuṃ na sakkā. Paccuppannakāle ahutvā sambhavantīti ce? Na, dhammappavattimattattā kālassa. Atha attano sabhāvena ahutvā sambhavantīti, siddhametaṃ anāgataṃ paramatthato natthīti. Yañca vuttaṃ ‘‘asati atīte kusalākusalassa kammassa āyatiṃ phalaṃ kathaṃ bhaveyyā’’ti, na kho panettha atītakammato phaluppatti icchitā, atha kho tassa katattā tadāhitavisesato santānato. Vuttañhetaṃ bhagavatā ‘‘kāmāvacarassa kusalassa kammassa katattā upacitattā vipākaṃ cakkhuviññāṇaṃ uppannaṃ hotī’’ti (dha. sa. 431). Yassa pana atītānāgataṃ paramatthato atthi, tassa phalaṃ niccameva atthīti kiṃ tattha kammassa sāmatthiyaṃ. Uppādane ce, siddhamidaṃ ahutvā bhavatīti. Yaṃ pana vuttaṃ ‘‘asati atītānāgate kathaṃ tattha ñāṇaṃ pavatteyyā’’ti, yathā taṃ ālambaṇaṃ, taṃ tathā atthi, kathañca taṃ ālambaṇaṃ, ahosi bhavissati cāti. Na hi koci atītaṃ anussaranto atthīti anussarati, atha kho ahosīti. Yathā pana vattamānaṃ ārammaṇaṃ anubhūtaṃ, tathā taṃ atītaṃ <pageBreak edition="Vipassana Research Institut" number="0.0097" /> anussarati. Yathā ca vattamānaṃ bhavissati, tathā buddhādīhi gayhati. Yadi ca taṃ tatheva atthi, vattamānameva taṃ siyā. Atha natthi, siddhaṃ ‘‘asantaṃ ñāṇassa ārammaṇaṃ hotī’’ti. Vijjamānaṃ vā hi cittasaññātaṃ avijjamānaṃ vā ārammaṇaṃ etesaṃ atthīti ārammaṇā, cittacetasikā, na vijjamānaṃyeva ārabbha pavattanato, tasmā paccuppannameva dharamānasabhāvaṃ na atītānāgatanti na tiṭṭhati sabbatthivādo. Keci pana ‘‘na atītādīnaṃ atthitāpaṭiññāya sabbatthivādā, atha kho āyatanasabbassa atthitāpaṭiññāyā’’ti vadanti, tesaṃ matena sabbeva sāsanikā sabbatthivādā siyunti.</paragraph>
    <centered line="187">Padasodhanakathāvaṇṇanā niṭṭhitā.</centered>
    <centered line="188">Sabbamatthītikathāvaṇṇanā niṭṭhitā.</centered>
    <subhead line="189">6. Atītakkhandhādikathā</subhead>
    <subhead line="190">1. Nasuttasādhanakathāvaṇṇanā</subhead>
    <paragraph line="191" number="297"> ‘‘Atītaṃ <pageBreak edition="Myanmar" number="0.0099" /> anāgataṃ paccuppanna’’nti ayaṃ kālavibhāgaparicchinno vohāro dhammānaṃ taṃ taṃ avatthāvisesaṃ upādāya paññatto. Dhammo hi sakiccakkhaṇe paccuppanno, tato pubbe anāgato, pacchā atītoti vuttovāyamattho. Tattha yadipi dhammā aniccatāya anavaṭṭhitā, avatthā pana tesaṃ yathāvuttā vavatthitāti tadupādānā kālapaññattipi vavatthitā eva. Na hi atītādi anāgatādibhāvena voharīyati, khandhādipaññatti pana anapekkhitakālavisesā. Tīsupi hi kālesu rūpakkhandho rūpakkhandhova, tathā sesā khandhā āyatanadhātuyo ca. Evamavaṭṭhite yasmā paravādī ‘‘atthī’’ti imaṃ paccuppannaniyataṃ vohāraṃ atītānāgatesupi āropeti, tasmā so addhasaṅkaraṃ karoti. Paramatthato avijjamāne vijjamāne katvā voharatīti tato vivecetuṃ <bold>‘‘atītaṃ khandhā’’</bold>tiādikā ayaṃ kathā āraddhā.</paragraph>
    <paragraph line="192">Yasmā pana ruppanādisabhāve atītādibhedabhinne dhamme ekajjhaṃ gahetvā tattha rāsaṭṭhaṃ upādāya khandhapaññatti, cakkhurūpādīsu kāraṇādiatthaṃ suññataṭṭhañca upādāya āyatanapaññatti dhātupaññatti <pageBreak edition="Vipassana Research Institut" number="0.0098" /> ca, tasmā sā addhattayasādhāraṇā, na atītādipaññatti viya addhavisesādhiṭṭhānāti āha <bold>‘‘khandhādibhāvāvijahanato atītānāgatāna’’</bold>nti. Te panete atītādike khandhādike viya sabhāvadhammato sañjānanto paravādī ‘‘atthī’’ti paṭijānātīti āha <bold>‘‘atītānāgatānaṃ atthitaṃ icchantassā’’</bold>ti. Sesamettha yaṃ vattabbaṃ, taṃ heṭṭhā vuttanayameva.</paragraph>
    <paragraph line="193">‘‘Tayome, bhikkhave, niruttipathā’’ti suttaṃ <bold>niruttipathasuttaṃ</bold>. Tattha hi paccuppannasseva atthibhāvo vutto, na atītānāgatānaṃ. Tena vuttaṃ <bold>‘‘atthitāya vāritattā’’</bold>ti. Yadi evaṃ ‘‘atthi, bhikkhave, nibbāna’’nti idaṃ kathanti? Taṃ sabbadā upaladdhito vuttaṃ niccasabhāvañāpanatthaṃ asaṅkhatadhammassa, idha pana saṅkhatadhammānaṃ khaṇattayasamaṅgitāya atthibhāvo na tato pubbe pacchā cāti paññāpanatthaṃ ‘‘yaṃ, bhikkhave, rūpaṃ…pe… na tassa saṅkhā bhavissatī’’ti vuttaṃ. Etena ‘‘atthī’’ti samaññāya anupādānato atītaṃ anāgataṃ paramatthato <pageBreak edition="Myanmar" number="0.0100" /> natthīti dassitaṃ hoti. <bold>Imināvūpāyenā</bold>ti ‘‘khandhādibhāvāvijahanato’’ti evaṃ vuttena hetunā. Upapattisādhanayutti hi idha ‘‘upāyo’’ti vuttā.</paragraph>
    <centered line="194">Nasuttasādhanakathāvaṇṇanā niṭṭhitā.</centered>
    <subhead line="195">2. Suttasādhanakathāvaṇṇanā</subhead>
    <paragraph line="196" number="298"><bold>Ete dhammā</bold>ti ete khandhaāyatanadhātudhammā. <bold>Suttāharaṇa</bold>nti niruttipathasuttāharaṇaṃ. <bold>Nesa</bold>nti atītānāgatānaṃ.</paragraph>
    <centered line="197">Suttasādhanakathāvaṇṇanā niṭṭhitā.</centered>
    <centered line="198">Atītakkhandhādikathāvaṇṇanā niṭṭhitā.</centered>
    <subhead line="199">7. Ekaccaṃatthītikathā</subhead>
    <subhead line="200">1. Atītādiekaccakathāvaṇṇanā</subhead>
    <paragraph line="201" number="299"> Ye <pageBreak edition="Vipassana Research Institut" number="0.0099" /> katūpacitā kusalākusalā dhammā vipākadānāya akatokāsā, katokāsā ca ye ‘‘okāsakatuppannā’’ti vuccanti. Ye ca vippakatavipākā, te sabbepi ‘‘avipakkavipākā’’ti veditabbā. Tesaṃ vipākadānasāmatthiyaṃ anapagatanti adhippāyena paravādī atthitaṃ icchati. Ye pana paravādī sabbena sabbaṃ vipakkavipākā kusalākusalā dhammā, tesaṃ apagatanti natthitaṃ icchati. Tenāha ‘‘atthīti ekaccaṃ atthi ekaccaṃ natthī’’tiādi. Evaṃ icchantassa pana paravādino yathā avipākesupi ekaccaṃ natthīti āpajjati, evaṃ vipakkavipākesu avipakkavipākesu ca āpajjatevāti dassetuṃ ‘‘avipakkavipākā dhammā ekacce’’tiādinā pāḷi pavattā. Tena vuttaṃ <bold>‘‘tiṇṇaṃ rāsīnaṃ vasenā’’</bold>tiādi. <bold>Vohāravasenā</bold>ti phalassa anuparamavohāravasena, hetukiccaṃ pana anuparataṃ anupacchinnaṃ atthīti laddhiyaṃ ṭhitattā codetabbova. Avicchedavasena pavattamānañhi phalassa pabandhavohāraṃ paravādī vohārato atthīti icchati, hetu panassa kammaṃ paramatthato ca kammūpacayavādibhāvato pattiappattisabhāvatādayo <pageBreak edition="Myanmar" number="0.0101" /> viya cittavippayutto kammūpacayo nāma eko saṅkhāradhammo avipanno, sopi tasseva vevacananti paravādī. Yaṃ sandhāyāha –</paragraph>
    <gatha1 line="202">‘‘Nappacayanti kammāni, api kappasahassato;</gatha1>
    <gathalast line="203">Patvā paccayasāmaggiṃ, kāle paccanti pāṇina’’nti.</gathalast>
    <unindented line="204">Yañca sandhāya parato paribhogamayapuññakathāya ‘‘paribhogamayaṃ pana cittavippayuttaṃ uppajjatīti laddhiyā paṭijānātī’’ti vakkhati.</unindented>
    <centered line="205">Ekaccaṃatthītikathāvaṇṇanā niṭṭhitā.</centered>
    <subhead line="206">8. Satipaṭṭhānakathāvaṇṇanā</subhead>
    <paragraph line="207" number="301"><bold>Paramatthasatipaṭṭhānattā</bold>ti etena lokuttarāya eva sammāsatiyā tatthāpi maggabhūtāya nippariyāyena <pageBreak edition="Vipassana Research Institut" number="0.0100" /> satipaṭṭhānabhāvo niyyānikattā itarāya pariyāyenāti dasseti. Maggaphalasammāsatiyā dhammānussatibhāvapariyāyo atthīti <bold>‘‘lokiyalokuttarasatipaṭṭhānasamudāyabhūtassā’’</bold>ti vuttaṃ. <bold>Satisamudāyabhūtassa</bold> na satigocarabhūtassāti adhippāyo. Satigocarassa hi satipaṭṭhānataṃ codetuṃ pāḷiyaṃ ‘‘cakkhāyatanaṃ satipaṭṭhāna’’nti āraddhaṃ. Tena vuttaṃ <bold>‘‘sabbadhammānaṃ pabhedapucchāvasena vutta’’</bold>nti. Suttasādhanāyaṃ pana paṭhamaṃ lokiyasatipaṭṭhānavasena, dutiyaṃ missakavasena, tatiyaṃ lokuttaravasena dassitanti veditabbaṃ.</paragraph>
    <centered line="208">Satipaṭṭhānakathāvaṇṇanā niṭṭhitā.</centered>
    <subhead line="209">9. Hevatthikathāvaṇṇanā</subhead>
    <paragraph line="210" number="304"> Hevatthikathāyaṃ ‘‘sabbo dhammo sakabhāvena atthi parabhāvena natthī’’ti pavatto paravādīvādo yathā vibhajja paṭipucchā vā na byākātabbo, evaṃ ekaṃsato na byākātabbo visesābhāvato, kevalaṃ ṭhapanīyapakkhe tiṭṭhatīti adhippāyenāha <bold>‘‘avattabbuttarenā’’</bold>ti. Yathā hi sabbe <pageBreak edition="Myanmar" number="0.0102" /> vādā sappaṭivādāvāti paṭiññā bhūtakathanattā avattabbuttarā upekkhitabbā, evamayampīti veditabbaṃ. Tenāha <bold>‘‘upekkhitabbenā’’</bold>ti. Atha vā avattabbaṃ uttaraṃ <bold>avattabbuttaraṃ</bold>. Yathā aniccavādinaṃ pati anicco saddo paccayādhīnavuttitoti, uttaraṃ na vattabbaṃ siddhasādhanabhāvato, evaṃ idhāpi daṭṭhabbaṃ. Siddhasādhanañhi daḍḍhassa ḍahanasadisattā niratthakameva siyā, aṭṭhakathāyaṃ pana yasmā paravādinā yena sabhāvena yo dhammo atthi, teneva sabhāvena so vinā kālabhedādiparāmasanena natthīti patiṭṭhāpīyati, tasmā <bold>‘‘ayoniso patiṭṭhāpitattā’’</bold>ti vuttaṃ.</paragraph>
    <paragraph line="211">Ettha ca ‘‘hevatthi, hevaṃ natthī’’ti paṭijānantena paravādinā yathā saparabhāvehi rūpādīnaṃ atthitā paṭiññātā, evaṃ kāladesādibhedehipi sā paṭiññātā eva. Tenevāha <bold>‘‘atītaṃ anāgatapaccuppannavasena, anāgatapaccuppannāni vā atītādivasena natthī’’</bold>ti. Evaṃ sati nigaṇṭhācelakavādo paridīpito siyā. Te hi ‘‘siyā atthi, siyā natthi, siyā atthi ca <pageBreak edition="Vipassana Research Institut" number="0.0101" /> natthi cā’’tiādinā sabbapadatthesu pattabhāge paṭijānanti. Tattha yadi vatthuno sabhāveneva, desakālasantānavasena vā natthitā adhippetā, taṃ siddhasādhanaṃ sakavādinopi icchitattā. Yassa hi dhammassa yo sabhāvo, na so tato aññathā upalabbhati. Yadi upalabbheyya, añño eva so siyā. Na cettha sāmaññalakkhaṇaṃ nidassetabbaṃ salakkhaṇassa adhippetattā tassa natthibhāvassa abhāvato. Yathā ca parabhāvena natthitāya na vivādo, evaṃ desakālantaresupi ittarakālattā saṅkhārānaṃ. Na hi saṅkhārā desantaraṃ, kālantaraṃ vā saṅkamanti khaṇikabhāvato. Eteneva pariyāyantarena natthitāpi paṭikkhittā veditabbā. Yathā ca atthitā, natthitā vinā kālabhedena ekasmiṃ dhamme patiṭṭhaṃ na labhanti aññamaññaviruddhattā, evaṃ sabbadāpi niccattā.</paragraph>
    <paragraph line="212">Yaṃ pana te vadanti ‘‘yathā suvaṇṇaṃ kaṭakādirūpena ṭhitaṃ rucakādibhāvaṃ āpajjatīti niccāniccaṃ. Tañhi suvaṇṇabhāvāvijahanato niccaṃ kaṭakādibhāvahānito aniccaṃ, evaṃ sabbadhammā’’ti. Te idaṃ vattabbā ‘‘kiṃ kaṭakabhāvo kaṭakassa, udāhu suvaṇṇassā’’ti. Yadi kaṭakassa, suvaṇṇanirapekkho siyā tadaññabhāvo viya. Atha suvaṇṇassa, niccakālaṃ tattha upalabbheyya suvaṇṇabhāvo viya. Na ca sakkā ubhinnaṃ ekabhāvoti vattuṃ kaṭakavināsepi suvaṇṇāvināsato. Atha mataṃ, suvaṇṇakaṭakādīnaṃ pariyāyīpariyāyabhāvato <pageBreak edition="Myanmar" number="0.0103" /> nāyaṃ dosoti. Yathā hi kaṭakapariyāyanirodhena rucakapariyāyuppādepi pariyāyī tatheva tiṭṭhati, evaṃ manussapariyāyanirodhe devapariyāyuppādepi pariyāyī jīvadrabyaṃ tiṭṭhatīti niccāniccaṃ, tathā sabbadrabyānīti. Tayidaṃ ambaṃ puṭṭhassa labujabyākaraṇaṃ. Yaṃ sveva nicco aniccoti vā vadanto aññattha niccataṃ aññattha aniccataṃ paṭijānāti, atha pariyāyapariyāyīnaṃ anaññatā icchitā, evaṃ sati pariyāyopi nicco siyā pariyāyino anaññattā pariyāyasarūpaṃ viya, pariyāyī vā anicco pariyāyato anaññattā pariyāyasarūpaṃ viyāti. Atha nesaṃ aññā anaññatā, evañca sati vuttadosadvayānativatti. Apica koyaṃ pariyāyo nāma, yadi saṇṭhānaṃ, suvaṇṇo tāva hotu, kathaṃ jīvadrabye arūpibhāvato. Yadi tassapi saṇṭhānavantaṃ icchitaṃ, tathā satissa ekasmimpi sattasantāne bahutā āpajjati sarūpatā ca saṇṭhānavantesupi pīḷakādīsu tathādassanato. Atha pavattiviseso, evampi bahutā khaṇikatā ca āpajjati, tasmā pariyāyasarūpameva tāva patiṭṭhapetabbaṃ.</paragraph>
    <paragraph line="213">Yaṃ pana vuttaṃ ‘‘suvaṇṇaṃ kaṭakādirūpena ṭhita’’nti, tattha sampattiyogato viññāyamānesu visiṭṭhesu <pageBreak edition="Vipassana Research Institut" number="0.0102" /> rūpagandharasaphoṭṭhabbesu kiṃ ekaṃ, udāhu tesaṃ samudāyo, tabbinimuttaṃ vā dhammantaraṃ suvaṇṇanti? Tattha na tāva rūpādīsu ekekaṃ suvaṇṇaṃ tena suvaṇṇakiccāsiddhito, nāpi tabbinimuttaṃ dhammantaraṃ tādisassa abhāvato. Atha samudāyo, taṃ pana paññattimattanti na tassa niccatā, nāpi aniccatā sambhavati. Yathā ca suvaṇṇassa, evaṃ kaṭakassapi paññattimattattāti. Tayidaṃ nidassanaṃ paravādino jīvadrabyassapi paññattimattaṃ tasseva sādhetīti kuto tassa niccāniccatāti alamatippapañcena.</paragraph>
    <centered line="214">Hevatthikathāvaṇṇanā niṭṭhitā.</centered>
    <centered line="215">Mahāvaggavaṇṇanā niṭṭhitā.</centered>
    <subhead line="216">2. Dutiyavaggo</subhead>
    <subhead line="217">1. Parūpahāravaṇṇanā</subhead>
    <paragraph line="218" number="307"><bold>Vikkhambhitarāgāva</bold> avikkhambhitarāgānaṃ adhimānikatāya asambhavatoti yāva adhimānikaṃ, tāva sampajānā niddaṃ okkamantīti adhippāyo. ‘‘Adhimānikāna’’nti <pageBreak edition="Myanmar" number="0.0104" /> idaṃ bhūtapubbagatiyā vuttanti āha <bold>‘‘adhimānikapubbā adhippetā siyu’’</bold>nti.</paragraph>
    <paragraph line="219" number="308"> Yaṃ vimatigāhakāraṇaṃ vuccamānaṃ, taṃ ‘‘handa hī’’ti paraṃ jotetīti adhippāyenāha <bold>‘‘kāraṇattheti yutta’’</bold>nti. Vimatigāhassa pana nicchitataṃ ‘‘handa hī’’ti paraṃ jotetīti vuttaṃ <bold>‘‘vacasāyatthe’’</bold>ti.</paragraph>
    <centered line="220">Parūpahāravaṇṇanā niṭṭhitā.</centered>
    <subhead line="221">5. Vacībhedakathāvaṇṇanā</subhead>
    <paragraph line="222" number="326"><bold>So</bold>ti <pageBreak edition="Vipassana Research Institut" number="0.0103" /> paṭhamamaggaṭṭho. <bold>Tasmā</bold>ti yasmā ‘‘virajaṃ vītamalaṃ dhammacakkhuṃ udapādi ‘yaṃ kiñci samudayadhammaṃ, sabbaṃ taṃ nirodhadhamma’’’nti suttassa atthaṃ aññathā gahetvā udayabbayānupassanānissandena maggakkhaṇepi dukkhanti vipassanā upaṭṭhāti, tasmā ‘‘so dukkhamicceva vācaṃ bhāsatī’’ti vadanti.</paragraph>
    <paragraph line="223" number="328"><bold>Icchite</bold>ti paravādinā sampaṭicchite. <bold>Āropite</bold>ti yuttiniddhāraṇena tasmiṃ atthe patiṭṭhāpite yujjati, vacīsamuṭṭhāpanakkhaṇato pana pacchā taṃ saddaṃ suṇātīti icchite na yujjati sotaviññāṇassa paccuppannārammaṇattāti adhippāyo. Yasmā pana attanā nicchāritaṃ saddaṃ attanāpi suṇāti, tasmā sotaviññāṇaṃ ‘‘yena taṃ saddaṃ suṇātī’’ti aṭṭhakathāyaṃ vuttanti daṭṭhabbaṃ.</paragraph>
    <paragraph line="224" number="332"><bold>Lokuttaramaggakkhaṇe</bold>ti paṭhamajjhānikassa paṭhamamaggassa khaṇe. <bold>Abhibhūsuttāharaṇe adhippāyo vattabbo</bold>ti etena tadāharaṇassa asambandhataṃ dasseti. Tenāha <bold>‘‘tasmā asādhaka’’</bold>nti.</paragraph>
    <centered line="225">Vacībhedakathāvaṇṇanā niṭṭhitā.</centered>
    <subhead line="226">7. Cittaṭṭhitikathāvaṇṇanā</subhead>
    <paragraph line="227" number="335"><bold>Eva</bold>nti ‘‘ekacittaṃ yāvatāyukaṃ tiṭṭhatī’’ti vuttākārena. <bold>Aññatthā</bold>ti arūpabhavato aññasmiṃ. <bold>Etenā</bold>ti ‘‘ekameva cittaṃ āruppe tiṭṭhati <pageBreak edition="Myanmar" number="0.0105" />, yāvatāyukaṃ tiṭṭhatī’’ti evaṃvādinā <bold>dutiyāpi aḍḍhakathā passitabbā</bold> paṭhamakathāya cirakālāvaṭṭhānavacanassa aññadatthu bhāvavibhāvanatoti adhippāyo. <bold>Purimāyā</bold>ti ‘‘yāvatāyukaṃ tiṭṭhatī’’ti pañhato purimāya. Tattha hi ‘‘vassasataṃ tiṭṭhatī’’ti pucchāya ‘‘āmantā’’ti anuññā katā, pacchimāyaṃ pana ‘‘manussānaṃ ekaṃ cittaṃ yāvatāyukaṃ tiṭṭhatī’’ti ‘‘na hevaṃ vattabbe’’ti paṭikkhepo kato. <bold>Avirodho vibhāvetabbo,</bold> yato tattheva anuññā katā, na pacchāti adhippāyo <pageBreak edition="Vipassana Research Institut" number="0.0104" />. <bold>Vassasatādī</bold>ti ca <bold>ādi</bold>-saddena na kevalaṃ ‘‘dve vassasatānī’’ti evamādiyeva saṅgahitaṃ, atha kho ‘‘ekaṃ cittaṃ divasaṃ tiṭṭhatī’’ti evamādipīti daṭṭhabbaṃ. <bold>‘‘Muhuttaṃ muhuttaṃ uppajjatīti pañho sakavādinā pucchito viya vutto’’</bold>ti idaṃ vicāretabbaṃ. ‘‘Muhuttaṃ muhuttaṃ uppajjatī’’ti pañho paravādissa. ‘‘Uppādavayadhammino’’tiādisuttatthavasena paṭiññā sakavādissāti hi vuttaṃ.</paragraph>
    <centered line="228">Cittaṭṭhitikathāvaṇṇanā niṭṭhitā.</centered>
    <subhead line="229">9. Anupubbābhisamayakathāvaṇṇanā</subhead>
    <paragraph line="230" number="339"> ‘‘Tāni vā cattāripi ñāṇāni eko sotāpattimaggoyevāti paṭijānātī’’ti imaṃ sandhāyāha <bold>‘‘atha vā’’</bold>tiādi. <bold>Catunnaṃ ñāṇāna</bold>nti dukkheñāṇādīnaṃ catunnaṃ ñāṇānaṃ. <bold>Ekamaggabhāvato</bold>ti sotāpattiādiekamaggabhāvato. Kamena pavattamānānipi hi tāni ñāṇāni taṃtaṃmaggakiccassa sādhanato ekoyeva maggo hotīti adhippāyo. Tenāha <bold>‘‘ekamaggassa…pe… paṭijānātī’’</bold>ti.</paragraph>
    <paragraph line="231" number="344"><bold>Dassane</bold>ti maggadassane.</paragraph>
    <paragraph line="232" number="345"> Dhammatthānaṃ hetuphalabhāvato dhammatthapaṭisambhidānaṃ siyā sotāpattiphalahetutā, tadabhāvato na itarapaṭisambhidānanti āha <bold>‘‘nirutti…pe… vicāretabba’’</bold>nti. Sabbāsampi pana paṭisambhidānaṃ paṭhamaphalasacchikiriyāhetutā vicāretabbā maggādhigameneva laddhabbattā phalānaṃ viya, tasmā ‘‘aṭṭhahi ñāṇehī’’ti ettha nikkhepakaṇḍe āgatanayena dukkhādiñāṇānaṃ pubbantādiñāṇānañca vasena ‘‘aṭṭhahi ñāṇehī’’ti yuttaṃ viya dissati.</paragraph>
    <centered line="233">Anupubbābhisamayakathāvaṇṇanā niṭṭhitā.</centered>
    <subhead line="234">10. Vohārakathāvaṇṇanā</subhead>
    <paragraph line="235" number="347"><bold>Visayavisayīsū</bold>ti <pageBreak edition="Myanmar" number="0.0106" /><pageBreak edition="Vipassana Research Institut" number="0.0105" /> rūpacakkhādike sandhāyāha. Te hi rūpakkhandhapariyāpannattā ekantena lokiyā. <bold>Visayassevā</bold>ti saddasseva. So hi voharitabbato vohārakaraṇatāya ca ‘‘vohāro’’ti pāḷiyaṃ vutto. <bold>Natthettha kāraṇaṃ</bold> visayīnaṃ visayassapi āsavādianārammaṇatābhāvato. <bold>Asiddhalokuttarabhāvassa</bold> ekantasāsavattā <bold>tassa</bold> saddāyatanassa yathā lokuttaratā tava matenāti adhippāyo.</paragraph>
    <paragraph line="236"><bold>Paṭihaññeyyā</bold>ti idaṃ parikappavacanaṃ. Parikappavacanañca ayāthāvanti āha <bold>‘‘na hi…pe… atthī’’</bold>ti. Na hi jalaṃ analanti parikappitaṃ dahati pacati vā. Kiṃ lokiyena ñāṇena jānitabbato lokiyo rūpāyatanādi viya, udāhu lokuttaro paccavekkhiyamānamaggādi viyāti evamettha hetussa <bold>anekantabhāvo</bold> veditabbo. Tenāha <bold>‘‘lokiye lokuttare ca sambhavato’’</bold>ti.</paragraph>
    <centered line="237">Vohārakathāvaṇṇanā niṭṭhitā.</centered>
    <subhead line="238">11. Nirodhakathāvaṇṇanā</subhead>
    <paragraph line="239" number="353"><bold>Yesaṃ dvinna</bold>nti yesaṃ dvinnaṃ dukkhasaccānaṃ. <bold>Dvīhi nirodhehī</bold>ti appaṭisaṅkhāpaṭisaṅkhāsaṅkhātehi dvīhi nirodhehi. Tattha dukkhādīnaṃ paṭisaṅkhāti paṭisaṅkhā, paññāviseso. Tena vattabbo nirodho paṭisaṅkhānirodho. Yo sāsavehi dhammehi visaṃyogoti vuccati, yo paccayavekallena dhammānaṃ uppādassa accantavibandhabhūto nirodho, so paṭisaṅkhāya navattabbato appaṭisaṅkhānirodho nāmāti paravādino laddhi. <bold>Paṭisaṅkhāya vinā niruddhā</bold>ti paccayavekallena anuppattiṃ sandhāya vuttaṃ. Tenāha <bold>‘‘na uppajjitvā bhaṅgā’’</bold>ti. Anuppādopi hi nirodhoti vuccati yato ‘‘imassuppādā idaṃ uppajjatī’’ti lakkhaṇuddesassa paṭilome ‘‘imassa <pageBreak edition="Vipassana Research Institut" number="0.0106" /> nirodhā idaṃ nirujjhatī’’ti dassito. <bold>Tenā</bold>ti paṭisaṅkhāya nirodhassa khaṇikanirodhassa ca idha nādhippetattā.</paragraph>
    <centered line="240">Nirodhakathāvaṇṇanā niṭṭhitā.</centered>
    <centered line="241">Dutiyavaggavaṇṇanā niṭṭhitā.</centered>
    <subhead line="242">3. Tatiyavaggo</subhead>
    <subhead line="243">1. Balakathāvaṇṇanā</subhead>
    <paragraph line="244" number="354"><bold>Niddesato</bold>ti <pageBreak edition="Myanmar" number="0.0107" /> ‘‘aṭṭhānametaṃ anavakāso’’tiādinā niddiṭṭhappakārato. So pana yasmā vitthāro hoti, tasmā vuttaṃ <bold>‘‘vitthārato’’</bold>ti. <bold>Sabbaṃ</bold> kilesāvaraṇādiṃ, tameva paccekaṃ pavattiākārabhedato <bold>sabbākāraṃ</bold>. ‘‘Sabba’’nti hi idaṃ sarūpato gahaṇaṃ, ‘‘sabbākārato’’ti pavattiākārabhedato. Bhagavā hi dhamme jānanto tesaṃ ākārabhede anavasesetvāva jānāti. Yathāha ‘‘sabbe dhammā sabbākārato buddhassa bhagavato ñāṇamukhe āpāthaṃ āgacchantī’’ti (mahāni. 156; cūḷani. mogharājamāṇavapucchāniddesa 85; paṭi. ma. 3.5). <bold>Uddesato</bold>ti ekadesato. Ekadeso ca vitthāro na hotīti āha <bold>‘‘saṅkhepato’’</bold>ti. Yathā jānantīti sambandho. <bold>Uddesamattenapī</bold>ti diṭṭhigatayathābhūtañāṇādippabhedānaṃ āsayādīnaṃ uddesamattenapi. Tenāha <bold>‘‘indriyānaṃ tikkhamudubhāvajānanamattaṃ sandhāyā’’</bold>ti. <bold>Therenā</bold>ti anuruddhattherena. <bold>Evamevā</bold>ti uddesato ṭhānādimattajānanākāreneva. Svāyamattho sakavādināpi icchitoyevāti āha <bold>‘‘kathamayaṃ codetabbo siyā’’</bold>ti.</paragraph>
    <paragraph line="245" number="356"><bold>Sesesū</bold>ti indriyaparopariyattañāṇato sesesu. <bold>Paṭikkhepo</bold>ti asādhāraṇatāpaṭikkhepo. Nanu ca sesānaṃ asādhāraṇatāpi atthīti codanaṃ sandhāyāha <bold>‘‘ṭhānā…pe… adhippāyo’’</bold>ti.</paragraph>
    <centered line="246">Balakathāvaṇṇanā niṭṭhitā.</centered>
    <subhead line="247">2. Ariyantikathāvaṇṇanā</subhead>
    <paragraph line="248" number="357"><bold>Saṅkhāre</bold><pageBreak edition="Vipassana Research Institut" number="0.0107" /><bold>sandhāya paṭijānantassā</bold>ti diṭṭhiyā parikappitena sattena suññe saṅkhāre sandhāya ‘‘suññatañca manasi karotī’’ti pucchāya ‘‘āmantā’’ti paṭijānantassa. <bold>Dvinnaṃ phassānaṃ samodhānaṃ kathaṃ āpajjati</bold> ṭhānāṭhānabhūte saṅkhāre vuttanayena suññataṃ manasi karontassāti adhippāyo. <bold>Yathāvuttanayenā</bold>ti ‘‘diṭṭhiyā parikappitena sattena suññā <pageBreak edition="Myanmar" number="0.0108" /> pañcakkhandhā’’ti pakārena nayena. Atha vā <bold>yathāvuttanayenā</bold>ti ‘‘ṭhānāṭhānamanasikāro saṅkhārārammaṇo, suññatāmanasikāro nibbānārammaṇo’’ti evaṃ vuttanayena. ‘‘Saṅkhāre sandhāya paṭijānantassā’’ti vuttattā <bold>‘‘dvinnaṃ phassānaṃ samodhānaṃ kathaṃ āpajjatī’’</bold>ti āha. Sattasuññatāya suññattepi saṅkhārānaṃ aññova ṭhānāṭhānamanasikāro, añño suññatāmanasikāroti yujjateva dvinnaṃ phassānaṃ samodhānāpatticodanā, saṅkhāre sandhāya paṭijānantassa pana kathaṃ ariyabhāvasiddhi ṭhānāṭhānañāṇādīnanti vicāretabbaṃ. Kiṃ vā etāya yutticintāya. Ummattakapacchisadiso hi paravādivādo. Aññesupi ṭhānesu īdisesu eseva nayo. <bold>Āropetvā</bold>ti itthipurisādiākāraṃ, sattākārameva vā asantaṃ rūpādiupādāne āropetvā. Abhūtāropanañhettha paṇidahananti adhippetaṃ. Tenāha <bold>‘‘parikappanavasenā’’</bold>ti. <bold>So</bold>ti yathāvutto paṇidhi. <bold>Ekasmimpi</bold> khandhe.</paragraph>
    <centered line="249">Ariyantikathāvaṇṇanā niṭṭhitā.</centered>
    <subhead line="250">4. Vimuccamānakathāvaṇṇanā</subhead>
    <paragraph line="251" number="366"> Maggakkhaṇe cittaṃ ekadesena vimuttaṃ ekadesena avimuttanti ayaṃ ‘‘vimuttaṃ vimuccamāna’’nti laddhiyā doso. Tathā hi vuttaṃ <bold>‘‘ekadesaṃ vimuttaṃ, ekadesaṃ avimutta’’</bold>nti. Aṭṭhakathāyañca ‘‘tañhi tadā samucchedavimuttiyā vimuttekadesena vimuccamānantissa laddhī’’ti dassitovāyamattho. <bold>Vippakataniddese</bold>ti vimuccanakiriyāya apariyositatāniddese. Yaṃ sandhāyāha <bold>‘‘vimuttaṃ vimuccamānanti vippakatabhāvena vuttattā’’</bold>ti. <bold>Tenā</bold>ti paravādinā. <bold>Vimucca…pe… vuttaṃ</bold> vimuccamānassa vimuttabhāvābhāvato, vimuttabhedena pana tathā vuttanti adhippāyo. Sati ca <pageBreak edition="Vipassana Research Institut" number="0.0108" /> dose vippakataniddeseti ānetvā yojetabbaṃ. <bold>Ekadeso visesanaṃ hoti</bold> nippadesavimuttiyā avicchinnato. <bold>Phalacittenā</bold>ti paṭhamaphalacittena uppannena.</paragraph>
    <centered line="252">Vimuccamānakathāvaṇṇanā niṭṭhitā.</centered>
    <subhead line="253">5. Aṭṭhamakakathāvaṇṇanā</subhead>
    <paragraph line="254" number="368"><bold>Pahīnā</bold><pageBreak edition="Myanmar" number="0.0109" /><bold>nāma bhaveyyuṃ,</bold> na pahiyyamānāti adhippāyo.</paragraph>
    <centered line="255">Aṭṭhamakakathāvaṇṇanā niṭṭhitā.</centered>
    <subhead line="256">6. Aṭṭhamakassa indriyakathāvaṇṇanā</subhead>
    <paragraph line="257" number="371"> Lokuttarānaṃyeva saddhādīnaṃ indriyabhāvo, na lokiyānanti paravādino adhippāyavasenāha <bold>‘‘appaṭiladdhindriyattā’’</bold>tiādi. Tattha <bold>niyyānikāni bhāvento</bold>ti yathā niyyānikā honti, evaṃ uppādento brūhento vā. Indriyabhāvaṃ pana pattesu tesu puna bhāvanākiccaṃ natthīti tassa adhippāyoti dassento āha <bold>‘‘na pana indriyāni bhāvento’’</bold>ti.</paragraph>
    <centered line="258">Aṭṭhamakassa indriyakathāvaṇṇanā niṭṭhitā.</centered>
    <subhead line="259">7. Dibbacakkhukathāvaṇṇanā</subhead>
    <paragraph line="260" number="373"> Visinoti visesena bandhati visayīnaṃ attapaṭibandhaṃ karotīti <bold>visayo,</bold> ārammaṇaṃ <pageBreak edition="Vipassana Research Institut" number="0.0109" />, anubhavati etenāti <bold>ānubhāvo,</bold> sāmatthiyaṃ, balanti attho, gocarakaraṇaṃ <bold>gocaro,</bold> visaye ānubhāvagocarā <bold>visaya…pe… carā</bold>ti. Tehi yathā visiṭṭhaṃ visesaṃ hoti, tathā paccayabhūtena jhānadhammena āhitabalaṃ <bold>katabalādhānaṃ</bold>. Visayaggahaṇañcettha ānubhāvagocarakaraṇānaṃ pavattiṭṭhānadassanaṃ yatthassa tehi upatthaddhattā balādhānaṃ pākaṭaṃ hoti. Tenāha <bold>‘‘yādise visaye’’</bold>tiādi. Balādhānañca uttarimanussadhammato mahaggatadhammavisesato uppannehi paṇītehi cittajarūpehi visesāpatti. Yaṃ nissāya parāvuttīti eke vadanti. <bold>Purimaṃ maṃsacakkhumattamevā</bold>ti yathāvuttabalādhānato purimaṃ maṃsacakkhumattameva. <bold>Vadanto</bold> saṅgahakāro. <bold>Visayaggahaṇaṃ</bold> pāḷiyaṃ kataṃ. <bold>Na visayavisesadassanattha</bold>nti na visayassa visesadassanatthaṃ. Yato ubhinnampi rūpāyatanameva visayoti visayassa sadisataṃ avisesaṃ āha, sadisassa vā visesaṃ dīpetīti yojanā.</paragraph>
    <paragraph line="261"><bold>Dhammupatthaddha</bold><pageBreak edition="Myanmar" number="0.0110" />…pe… <bold>adhippāyo,</bold> aññathā laddhiyeva na siyāti bhāvo. <bold>Maggo</bold>ti upāyo, kāraṇanti attho. Pakaticakkhumato eva hi dibbacakkhu uppajjati. Kasmā? Kasiṇālokaṃ vaḍḍhetvā dibbacakkhuñāṇassa uppādanaṃ, so ca kasiṇamaṇḍale uggahanimittena vinā natthi, tasmā vuttaṃ <bold>‘‘maṃsacakkhupaccayatādassanatthameva vutta’’</bold>nti. <bold>Tenā</bold>ti ‘‘maggo’’ti vacanena. <bold>Rūpāvacarajjhānapaccayenā</bold>ti rūpāvacarajjhānena paccayabhūtena <bold>uppannāni</bold> rūpāvacarajjhānacittasamuṭṭhitāni. Jhānakammasamuṭṭhitesu vattabbameva natthi. Tassa hesā laddhi.</paragraph>
    <paragraph line="262" number="374"><bold>Yena</bold> dibbacakkhuno paññācakkhubhāvassa icchanena paṭijānanena. <bold>Tīṇi cakkhūni</bold> maṃsadibbapaññācakkhūni <bold>cakkhuntarabhāvaṃ vadato bhaveyyuṃ,</bold> tasmā taṃ na icchatīti attho.</paragraph>
    <centered line="263">Dibbacakkhukathāvaṇṇanā niṭṭhitā.</centered>
    <subhead line="264">9. Yathākammūpagatañāṇakathāvaṇṇanā</subhead>
    <paragraph line="265" number="377"> Dibbacakkhupādakattā <bold>‘‘yathākammūpagatañāṇassa upanissaye dibbacakkhumhī’’</bold>ti vuttaṃ, <bold>na yathākammūpagatajānanakiccake dibbacakkhumhi</bold> tassa taṃkiccakatābhāvato. Yato yaṃ anaññaṃ, tampi <pageBreak edition="Vipassana Research Institut" number="0.0110" /> tato anaññamevāti āha <bold>‘‘iminā…pe… bhavitabba’’</bold>nti. Tattha <bold>atthantarabhāvaṃ nivāretī</bold>ti dibbacakkhuñāṇassa pakkhikattā yathākammūpagatañāṇassa tato atthantarabhāvaṃ nivāreti. Tassa hi taṃ paribhaṇḍañāṇaṃ. <bold>Dibbacakkhussa yathākammūpagatañāṇato atthantarabhāvaṃ na nivāreti</bold> atappakkhikattāti adhippāyo. Dibbacakkhussa yathākammūpagatañāṇakiccatā paravādinā icchitā, na yathākammūpagatañāṇassa dibbacakkhukiccatāti tamatthaṃ ‘‘yathākammūpagatañāṇameva dibbacakkhu’’nti ettha yojetvā dassento <bold>‘‘eva-saddo cā’’</bold>tiādimāha.</paragraph>
    <centered line="266">Yathākammūpagatañāṇakathāvaṇṇanā niṭṭhitā.</centered>
    <subhead line="267">10. Saṃvarakathāvaṇṇanā</subhead>
    <paragraph line="268" number="379"><bold>Āṭānāṭiyasutte</bold><pageBreak edition="Myanmar" number="0.0111" /> ‘‘santi, bhikkhave, yakkhā yebhuyyena pāṇātipātā appaṭiviratā’’ti (dī. ni. 3.276, 286) āgatattā cātumahārājikānaṃ saṃvarāsaṃvarasabbhāvo avivādasiddho. Yattha pana vivādo, tameva dassentena tāvatiṃsādayo gahitāti imamatthaṃ dassetuṃ <bold>‘‘cātumahārājikāna’’</bold>nti vuttaṃ. <bold>Evaṃ satī</bold>ti yadi tāvatiṃsesu saṃvarāsaṃvaro natthi, evaṃ sante. <bold>Surāpāna</bold>nti etthāpi ‘‘suyyatī’’ti padaṃ ānetvā sambandhitabbaṃ. Kathaṃ suyyatīti? Vuttañhetaṃ <bold>kumbhajātake</bold> –</paragraph>
    <gatha1 line="269">‘‘Yaṃ ve pivitvā pubbadevā pamattā,</gatha1>
    <gatha2 line="270">Tidivā cutā sassatiyā samāyā;</gatha2>
    <gatha3 line="271">Taṃ tādisaṃ majjamimaṃ niratthaṃ,</gatha3>
    <gathalast line="272">Jānaṃ mahārāja kathaṃ piveyyā’’ti. (jā. 1.16.58);</gathalast>
    <paragraph line="273">Tattha <bold>pubbadevā</bold> nāma asurā. Te hi tāvatiṃsānaṃ uppattito pubbadevāti paññāyiṃsu. <bold>Pamattā</bold>ti surāpānena pamādaṃ āpannā. <bold>Tidivā</bold>ti manussacātumahārājikaloke upādāya tatiyalokabhūtā devaṭṭhānā, nāmameva vā etaṃ tassa devaṭṭhānassa. <bold>Sassatiyā</bold>ti kevalaṃ dīghāyukataṃ <pageBreak edition="Vipassana Research Institut" number="0.0111" /> sandhāya vadati. <bold>Samāyā</bold> saha attano asuramāyāya, asuramantehi saddhiṃ cutāti attho. Aṭṭhakathāyañca vuttaṃ ‘‘āgantukadevaputtā āgatāti nevāsikā gandhapānaṃ sajjayiṃsu. Sakko sakaparisāya saññamadāsī’’ti. Tenāha <bold>‘‘tesaṃ surāpānaṃ asaṃvaro na hotīti vattabbaṃ hotī’’</bold>ti. Ettha ca tāvatiṃsānaṃ pātubhāvato paṭṭhāya surāpānampi tattha nāhosi, pageva pāṇātipātādayoti viramitabbābhāvato eva tāvatiṃsato paṭṭhāya upari devalokesu samādānasampattavirativasena puretabbā saṃvarā na santi, lokuttarā pana santiyeva. Tathā tehi pahātabbā asaṃvarā. Na hi appahīnānusayānaṃ maggavajjhā kilesā na santīti.</paragraph>
    <centered line="274">Saṃvarakathāvaṇṇanā niṭṭhitā.</centered>
    <centered line="275">Tatiyavaggavaṇṇanā niṭṭhitā.</centered>
    <subhead line="276">4. Catutthavaggo</subhead>
    <subhead line="277">1. Gihissa arahātikathāvaṇṇanā</subhead>
    <paragraph line="278" number="387"><bold>Gihichandarāgasampayuttatāyā</bold>ti <pageBreak edition="Myanmar" number="0.0112" /> gihibhāve kāmabhogibhāve chandarāgasahitatāya.</paragraph>
    <centered line="279">Gihissa arahātikathāvaṇṇanā niṭṭhitā.</centered>
    <subhead line="280">4. Samannāgatakathāvaṇṇanā</subhead>
    <paragraph line="281" number="393"><bold>Patti</bold>nti adhigamo. Adhigamo nāma samannāgamo hotīti pāḷiyaṃ catūhi phassādīhi samannāgamo coditoti daṭṭhabbaṃ.</paragraph>
    <centered line="282">Samannāgatakathāvaṇṇanā niṭṭhitā.</centered>
    <subhead line="283">5. Upekkhāsamannāgatakathāvaṇṇanā</subhead>
    <paragraph line="284" number="397"><bold>Sabbaṃ</bold><pageBreak edition="Vipassana Research Institut" number="0.0112" /><bold>yojetabba</bold>nti ettha yadi te arahā catūhi khandhehi viya chahi upekkhāhi samannāgato, evaṃ sante cha upekkhā paccekaṃ phassādisahitāti ‘‘chahi phassādīhi samannāgato’’tiādinā yojetabbaṃ.</paragraph>
    <centered line="285">Upekkhāsamannāgatakathāvaṇṇanā niṭṭhitā.</centered>
    <subhead line="286">6. Bodhiyābuddhotikathāvaṇṇanā</subhead>
    <paragraph line="287" number="398"><bold>Pattidhammavasenā</bold>ti ‘‘pattidhammo nāmā’’tiādinā vuttassa cittavippayuttassa saṅkhārassa vasena. ‘‘Bodhiyā buddho’’ti <bold>pucchā</bold>. ‘‘Bodhiyā niruddhāya vigatāya paṭippassaddhāya abuddho hotī’’ti <bold>anuyogo</bold>. Evamaññatthāpi pucchānuyogā veditabbā.</paragraph>
    <centered line="288">Bodhiyābuddhotikathāvaṇṇanā niṭṭhitā.</centered>
    <subhead line="289">7. Lakkhaṇakathāvaṇṇanā</subhead>
    <paragraph line="290" number="402"><bold>Tasmā</bold>ti <pageBreak edition="Myanmar" number="0.0113" /> yasmā abodhisattassapi cakkavattino lakkhaṇehi samannāgamo bodhisattassapi carimabhavato aññattha asamannāgamo hoti, tasmā lakkhaṇasamannāgato bodhisattovāti imassatthassa asādhakaṃ. Tenāha <bold>‘‘ābhatampi anābhatasadisamevā’’</bold>ti.</paragraph>
    <centered line="291">Lakkhaṇakathāvaṇṇanā niṭṭhitā.</centered>
    <subhead line="292">8. Niyāmokkantikathāvaṇṇanā</subhead>
    <paragraph line="293" number="403"><bold>Pāramīpūraṇa</bold>nti <pageBreak edition="Vipassana Research Institut" number="0.0113" /> idaṃ bodhicariyāya upalakkhaṇaṃ, na pāramīnaṃ puṇṇabhāvadassanaṃ. Tena tesaṃ ārambhasamādānādīnampi saṅgaho katoti daṭṭhabbaṃ. Mahābhinīhārato paṭṭhāya hi mahāsattā niyatāti vuccanti. Yathāha – ‘‘evaṃ sabbaṅgasampannā, bodhiyā niyatā narā’’ti, ‘‘dhuvaṃ buddho bhavissatī’’ti ca, na niyāmassa nāma kassaci dhammassa uppannattā byākaronti, atha kho ekaṃsenāyaṃ pāramiyo pūretvā buddho bhavissatīti katvā byākarontīti paravādīparikappitaṃ dhammantaraṃ paṭisedheti, na bodhiyā niyatattaṃ. Tenāha <bold>‘‘kevalañhi na’’</bold>ntiādi.</paragraph>
    <centered line="294">Niyāmokkantikathāvaṇṇanā niṭṭhitā.</centered>
    <subhead line="295">10. Sabbasaṃyojanappahānakathāvaṇṇanā</subhead>
    <paragraph line="296" number="413"> Satipi kesañci saṃyojanānaṃ heṭṭhimamaggehi pahīnatte ‘‘pañcannaṃ orambhāgiyānaṃ saṃyojanānaṃ parikkhayā’’tiādīsu viya vaṇṇabhaṇanamukhena anavasesatañca sandhāya sabbasaṃyojanappahānakittanaṃ pariyāyavacananti āha <bold>‘‘imaṃ pariyāyaṃ aggahetvā’’</bold>ti. <bold>Arahattamaggena pajahanato evāti gaṇhātī</bold>ti aggamaggo eva sabbasaṃyojanāni pajahatīti laddhiṃ gaṇhātīti <bold>vadanti</bold> padakārā. <bold>Evaṃ satī</bold>ti yadi anavasesatāmattena tathā paṭijānāti.</paragraph>
    <centered line="297">Sabbasaṃyojanappahānakathāvaṇṇanā niṭṭhitā.</centered>
    <centered line="298">Catutthavaggavaṇṇanā niṭṭhitā.</centered>
    <subhead line="299">5. Pañcamavaggo</subhead>
    <subhead line="300">1. Vimuttikathāvaṇṇanā</subhead>
    <paragraph line="301" number="418"> Phalañāṇaṃ <pageBreak edition="Myanmar" number="0.0114" /><pageBreak edition="Vipassana Research Institut" number="0.0114" /> na hoti, sesāni vipassanāmaggapaccavekkhaṇañāṇāni vimuttānīti na vattabbānīti sambandho. <bold>Etthā</bold>ti etesu catūsu ñāṇesu. <bold>Vipassanāggahaṇena gahitaṃ</bold> maggādikiccavidūrakiccattā vipassanāpariyosānattā ca.</paragraph>
    <centered line="302">Vimuttikathāvaṇṇanā niṭṭhitā.</centered>
    <subhead line="303">2. Asekhañāṇakathāvaṇṇanā</subhead>
    <paragraph line="304" number="421"> Asekhe ārabbha pavattattā asekhañāṇanti parassa laddhi, na asekhe asekhadhamme pariyāpannanti imamatthamāha <bold>‘‘etena…pe… dassetī’’</bold>ti.</paragraph>
    <centered line="305">Asekhañāṇakathāvaṇṇanā niṭṭhitā.</centered>
    <subhead line="306">3. Viparītakathāvaṇṇanā</subhead>
    <paragraph line="307" number="424"> Asive sivāti vohāraṃ viya <bold>aññāṇe…pe… vadati</bold>.</paragraph>
    <centered line="308">Viparītakathāvaṇṇanā niṭṭhitā.</centered>
    <subhead line="309">4. Niyāmakathāvaṇṇanā</subhead>
    <paragraph line="310" number="428-431"><bold>Ya</bold>nti <pageBreak edition="Vipassana Research Institut" number="0.0115" /> yaṃ ñāṇaṃ. <bold>Saccānuloma</bold>nti saccappaṭivedhānukūlaṃ. <bold>Viparītānuyogato pabhuti gaṇetvā ‘‘catuttha’’nti āha</bold> na aniyatassa niyāmagamanāyāti aviparītānuyogato pabhuti gaṇetvā, tathā sati pañcamabhāvato visesabhāvato ca.</paragraph>
    <centered line="311">Niyāmakathāvaṇṇanā niṭṭhitā.</centered>
    <subhead line="312">5. Paṭisambhidākathāvaṇṇanā</subhead>
    <paragraph line="313" number="432-433"><bold>Sabbaṃ</bold><pageBreak edition="Myanmar" number="0.0115" /><bold>ñāṇa</bold>nti idaṃ ‘‘ariyāna’’nti iminā na visesitanti adhippāyenāha <bold>‘‘anariyānampi hi ñāṇaṃ ñāṇamevā’’</bold>ti. Atha vā pāḷiyaṃ avisesena sabbaṃ ñāṇanti vuttaṃ gahetvā evamāha. Ariyassa ce ñāṇanti, so pana paṭikkhepeyyāti āha <bold>‘‘anariyassa etaṃ ñāṇaṃ sandhāyā’’</bold>ti.</paragraph>
    <centered line="314">Paṭisambhidākathāvaṇṇanā niṭṭhitā.</centered>
    <subhead line="315">7. Cittārammaṇakathāvaṇṇanā</subhead>
    <paragraph line="316" number="436-438"><bold>Vattabbapaṭiññā</bold>ti phassārammaṇe ñāṇaṃ vattabbaṃ cetopariyañāṇanti evaṃ pavattā paṭiññā.</paragraph>
    <centered line="317">Cittārammaṇakathāvaṇṇanā niṭṭhitā.</centered>
    <subhead line="318">8. Anāgatañāṇakathāvaṇṇanā</subhead>
    <paragraph line="319" number="439-440"><bold>Anantarānāgatepi</bold><pageBreak edition="Vipassana Research Institut" number="0.0116" /><bold>citte ñāṇaṃ icchanti,</bold> tattha pana khaṇapaccuppanne viya tādisena parikammena kadāci ñāṇaṃ uppajjeyya. Tenāha <bold>‘‘anantare ekanteneva ñāṇaṃ natthī’’</bold>ti.</paragraph>
    <centered line="320">Anāgatañāṇakathāvaṇṇanā niṭṭhitā.</centered>
    <subhead line="321">9. Paṭuppannañāṇakathāvaṇṇanā</subhead>
    <paragraph line="322" number="441-442"> ‘‘Sabbasaṅkhāresu aniccato diṭṭhesū’’ti vutte yaṃ dassanabhūtaṃ ñāṇaṃ, tampi saṅkhārasabhāvattā tathādiṭṭhaṃ siyāti atthato āpajjati, evaṃbhūtaṃ vacanaṃ sandhāyāha <bold>‘‘atthato āpannaṃ vacana’’</bold>nti. Taṃ pana yasmā ‘‘tampi ñāṇaṃ aniccato diṭṭhaṃ hotī’’ti paṭijānanavasena pavattaṃ, tasmā <bold>‘‘anujānanavacana’’</bold>nti vuttaṃ. <bold>Bhaṅgānupassanānaṃ</bold> pabandhavasena pavattamānānaṃ.</paragraph>
    <centered line="323">Paṭuppannañāṇakathāvaṇṇanā niṭṭhitā.</centered>
    <subhead line="324">10. Phalañāṇakathāvaṇṇanā</subhead>
    <paragraph line="325" number="443-444"><bold>Phalaparopariyattaṃ</bold><pageBreak edition="Myanmar" number="0.0116" /> phalassa uccāvacatā. <bold>Balenā</bold>ti ñāṇabalena.</paragraph>
    <centered line="326">Phalañāṇakathāvaṇṇanā niṭṭhitā.</centered>
    <centered line="327">Pañcamavaggavaṇṇanā niṭṭhitā.</centered>
    <centered line="328">Mahāpaṇṇāsako samatto.</centered>
    <subhead line="329">6. Chaṭṭhavaggo</subhead>
    <subhead line="330">1. Niyāmakathāvaṇṇanā</subhead>
    <paragraph line="331" number="445-447"><bold>Etassa</bold><pageBreak edition="Vipassana Research Institut" number="0.0117" /> ariyassa puggalassa.</paragraph>
    <centered line="332">Niyāmakathāvaṇṇanā niṭṭhitā.</centered>
    <subhead line="333">2. Paṭiccasamuppādakathāvaṇṇanā</subhead>
    <paragraph line="334" number="451"><bold>Kāraṇaṭṭhena ṭhitatā</bold>ti kāraṇabhāvena byabhicaraṇābhāvamāha. Yo hi dhammo yassa dhammassa yadā kāraṇaṃ hoti, na tassa tadā aññathābhāvo atthi, sā ca atthato kāraṇabhāvoyevāti <bold>‘‘kāraṇabhāvoyevā’’</bold>ti āha.</paragraph>
    <centered line="335">Paṭiccasamuppādakathāvaṇṇanā niṭṭhitā.</centered>
    <subhead line="336">5. Nirodhasamāpattikathāvaṇṇanā</subhead>
    <paragraph line="337" number="457-459"><bold>Sabhāvadhammataṃ paṭisedheti</bold> tadubhayalakkhaṇarahitassa sabhāvadhammassa abhāvā. ‘‘Vodānampi vuṭṭhāna’’nti vacanato <bold>‘‘vodānañca vuṭṭhānapariyāyovā’’</bold>ti āha. Sabhāvadhammatte siddhe saṅkhatavidūratāya asaṅkhataṃ siyāti āha <bold>‘‘sabhāvadhammattāsādhakattā’’</bold>ti.</paragraph>
    <centered line="338">Nirodhasamāpattikathāvaṇṇanā niṭṭhitā.</centered>
    <centered line="339">Chaṭṭhavaggavaṇṇanā niṭṭhitā.</centered>
    <subhead line="340">7. Sattamavaggo</subhead>
    <subhead line="341">1. Saṅgahitakathāvaṇṇanā</subhead>
    <paragraph line="342" number="471-472"><bold>Saṅgahitā</bold>ti <pageBreak edition="Myanmar" number="0.0117" /><pageBreak edition="Vipassana Research Institut" number="0.0118" /> saṅgahaṇādivasena saddhiṃ gahitā. Te pana yasmā ekavidhatādisāmaññena bandhā viya honti, tasmā āha <bold>‘‘sambandhā’’</bold>ti.</paragraph>
    <centered line="343">Saṅgahitakathāvaṇṇanā niṭṭhitā.</centered>
    <subhead line="344">2. Sampayuttakathāvaṇṇanā</subhead>
    <paragraph line="345" number="473-474"> Anuppavisitabbānuppavisanabhāvo tesaṃ bhede sati yujjeyya, nāññathāti upamābhindanena upameyyassa bhinnataṃ dassento <bold>‘‘nānattavavatthā…pe… dassetī’’</bold>ti āha.</paragraph>
    <centered line="346">Sampayuttakathāvaṇṇanā niṭṭhitā.</centered>
    <subhead line="347">3. Cetasikakathāvaṇṇanā</subhead>
    <paragraph line="348" number="475-477"><bold>Phassikādayo</bold>ti ettha <bold>ādi</bold>-saddo vavatthāvācī. Tena cittuppādadesanāyaṃ dassitappabhedā vedanādayo gayhanti, na taṃsamuṭṭhānā rūpadhammāti āha <bold>‘‘ekuppādatādivirahitā sahajātatā natthī’’</bold>ti.</paragraph>
    <centered line="349">Cetasikakathāvaṇṇanā niṭṭhitā.</centered>
    <subhead line="350">4. Dānakathāvaṇṇanā</subhead>
    <paragraph line="351" number="479"><bold>Phaladānabhāvadīpanattha</bold>nti <pageBreak edition="Vipassana Research Institut" number="0.0119" /> phaladānasabbhāvadīpanatthaṃ. <bold>Phaladānaṃ vuttaṃ viya hotī</bold>ti cittena phaladānaṃ padhānabhāve vuttaṃ viya hotīti attho. Aññathā dānabhāvoti na sakkā vattuṃ. Dānabhāvopi hi ‘‘dānaṃ aniṭṭhaphala’’ntiādinā vuttoyevāti. <bold>Tannivāraṇattha</bold>nti phaladānanivāraṇatthaṃ. <bold>Eta</bold>nti ‘‘dānaṃ aniṭṭhaphala’’ntiādivacanaṃ. Bhesajjādivasena ābādhāniṭṭhatā deyyadhammassa aniṭṭhaphalatāpariyāyo daṭṭhabbo.</paragraph>
    <paragraph line="352">Kathaṃ <pageBreak edition="Myanmar" number="0.0118" /> tatheva suttaṃ sakavādiparavādivādesu yujjatīti codanāya <bold>‘‘na pana ekenatthenā’’</bold>ti vuttaṃ vibhāvetuṃ <bold>‘‘deyyadhammova dāna’’</bold>ntiādi vuttaṃ. Tattha nivattanapakkheyeva eva-kāro yutto, na sādhanapakkhe dvinnampi dānabhāvassa icchitattā. Tenāha <bold>‘‘cetasikovāti attho daṭṭhabbo, deyyadhammovā’’</bold>ti ca. Tenevāha <bold>‘‘dvinnañhi dānāna</bold>ntiādi. <bold>Saṅkarabhāvamocanattha</bold>nti satipi dānabhāve sabhāvasaṅkaramocanatthaṃ. Tenāha <bold>‘‘cetasikassā’’</bold>tiādi.</paragraph>
    <centered line="353">Dānakathāvaṇṇanā niṭṭhitā.</centered>
    <subhead line="354">5. Paribhogamayapuññakathāvaṇṇanā</subhead>
    <paragraph line="355" number="485"><bold>Tassā laddhiyā</bold>ti pañcannaṃ viññāṇānaṃ samodhānaṃ hotīti laddhiyā. <bold>Etesa</bold>nti vattamānacittaparibhogamayapuññānaṃ.</paragraph>
    <paragraph line="356" number="486"><bold>Ayaṃ vādo hīyati</bold> paribhogasseva abhāvato. <bold>Cāgacetanāya eva puññabhāvo,</bold> na cittavippayuttassa. <bold>Eva</bold>nti iminā pakārena, aparibhutte deyyadhamme puññabhāvenāti attho. Aparibhutte deyyadhamme puññabhāvato eva hi puthujjanakāle dinnaṃ arahā hutvā paribhuñjante tampi puthujjane dānamevāti nicchitaṃ. Paravādīpaṭikkhepamukhena sakavādaṃ patiṭṭhāpeti paṭhamo atthavikappo, dutiyo pana ujukameva sakavādaṃ patiṭṭhāpetīti ayametesaṃ viseso.</paragraph>
    <centered line="357">Paribhogamayapuññakathāvaṇṇanā niṭṭhitā.</centered>
    <subhead line="358">6. Itodinnakathāvaṇṇanā</subhead>
    <paragraph line="359" number="488-491"><bold>Teneva</bold><pageBreak edition="Vipassana Research Institut" number="0.0120" /><bold>cīvarādidānenā</bold>ti anumodanaṃ vinā dāyakena pavattitacīvarādidānena. Tenāha <bold>‘‘sayaṃkatena kammunā vināpī’’</bold>ti. <bold>Iminā kāraṇenā</bold>ti anumoditattāva tesaṃ tattha bhogā uppajjantīti etena kāraṇena. <bold>Yadi ya</bold>ntiādi paravādino laddhipatiṭṭhāpanākāradassanaṃ. Tattha <bold>yadi na yāpeyyuṃ, kathaṃ anumodeyyuṃ, cittaṃ pasādeyyuṃ</bold><pageBreak edition="Myanmar" number="0.0119" /><bold>, pītiṃ uppādeyyuṃ, somanassaṃ paṭilabheyyu</bold>nti ekacce aññe pete anumodanādīni katvā yāpente disvā anumodanādīni karonti, tasmā te ito dinnena yāpentīti adhippāyo.</paragraph>
    <centered line="360">Itodinnakathāvaṇṇanā niṭṭhitā.</centered>
    <subhead line="361">7. Pathavīkammavipākotikathāvaṇṇanā</subhead>
    <paragraph line="362" number="492"><bold>Attavajjehī</bold>ti phassavajjehi. Na hi so eva tena sampayutto hoti. <bold>So</bold>ti phassameva paccāmasati. <bold>Sāvajjane</bold>ti āvajjanasahite, āvajjanaṃ purecārikaṃ katvā eva pavattanaketi attho. <bold>Kammūpanissayabhūtamevā</bold>ti yena kammunā yathāvuttā phassādayo nibbattitā, tassa kammassa upanissayabhūtameva. <bold>Dukkhassā</bold>ti āyatiṃ uppajjanakadukkhassa. ‘‘Mūlataṇhā’’ti dassetīti yojanā, tathā <bold>‘‘upanissayabhūta’’</bold>nti etthāpi. Kammāyūhanassa kāraṇabhūtā purimasiddhā taṇhā kammassa <bold>upanissayo,</bold> katūpacite kamme bhavādīsu namanavasena pavattā hi vipākassa upanissayo.</paragraph>
    <paragraph line="363" number="493"> Okāsakatuppannaṃ akhepetvā parinibbānabhāvo <bold>sakasamayavasena codanāya yujjamānatā</bold>.</paragraph>
    <paragraph line="364" number="494"><bold>Kamme satī</bold>ti iminā kammassa pathavīādīnaṃ paccayatāmattamāha, na janakattaṃ. Tenāha <bold>‘‘taṃsaṃvattanikaṃ nāma hotī’’</bold>ti.</paragraph>
    <centered line="365">Pathavīkammavipākotikathāvaṇṇanā niṭṭhitā.</centered>
    <subhead line="366">8. Jarāmaraṇaṃvipākotikathāvaṇṇanā</subhead>
    <paragraph line="367" number="495"><bold>Ekārammaṇā</bold>ti <pageBreak edition="Vipassana Research Institut" number="0.0121" /> idaṃ anārammaṇatāsādhanavasena sampayogalakkhaṇābhāvassa uddhaṭattā vuttaṃ, na tasseva sampayogalakkhaṇattā.</paragraph>
    <paragraph line="368" number="496"><bold>Abyākatāna</bold>nti vipākābyākatānaṃ. Itarattha vattabbameva natthi.</paragraph>
    <paragraph line="369" number="497"><bold>Ta</bold>nti ‘‘aparisuddhavaṇṇatā jarāyevā’’ti vacanaṃ.</paragraph>
    <centered line="370">Jarāmaraṇaṃvipākotikathāvaṇṇanā niṭṭhitā.</centered>
    <subhead line="371">10. Vipākovipākadhammadhammotikathāvaṇṇanā</subhead>
    <paragraph line="372" number="501"> Vipāko <pageBreak edition="Myanmar" number="0.0120" /> vipākassa paccayo honto aññamaññapaccayo hotīti adhippāyenāha <bold>‘‘yassa vipākassa vipāko aññamaññapaccayo hotī’’</bold>ti. ‘‘Tappaccayāpi aññassa vipākassa uppattiṃ sandhāyā’’tiādivacanato pana jātijarāmaraṇādīnaṃ upanissayapaccayoti sakkā viññātuṃ. <bold>Purimapaṭiññāyā</bold>ti ‘‘vipāko vipākadhammadhammo’’ti paṭiññāya. <bold>Imassa codanassā</bold>ti ‘‘vipāko ca vipākadhammadhammo cā’’tiādinā pavattassa codanassa.</paragraph>
    <centered line="373">Vipākovipākadhammadhammotikathāvaṇṇanā niṭṭhitā.</centered>
    <centered line="374">Sattamavaggavaṇṇanā niṭṭhitā.</centered>
    <subhead line="375">8. Aṭṭhamavaggo</subhead>
    <subhead line="376">1. Chagatikathāvaṇṇanā</subhead>
    <paragraph line="377" number="503-504"> Vaṇṇā <pageBreak edition="Vipassana Research Institut" number="0.0122" /> eva nīlādivasena nibhātīti <bold>vaṇṇanibhā,</bold> vaṇṇāyatananti attho. <bold>Saṇṭhānaṃ</bold> dīghādi.</paragraph>
    <centered line="378">Chagatikathāvaṇṇanā niṭṭhitā.</centered>
    <subhead line="379">2. Antarābhavakathāvaṇṇanā</subhead>
    <paragraph line="380" number="505"><bold>Antaraṭṭhānānī</bold>ti antarikaṭṭhānāni. Nivārakaṭṭhānāni bhinditvā ca ākāsena ca gamanato. <bold>Yadi so bhavānaṃ antarā na siyā</bold>ti so antarābhavo kāmabhavādīnaṃ bhavānaṃ antare yadi na bhaveyya. <bold>Na nāma antarābhavo</bold>ti ‘‘sabbena sabbaṃ natthi nāma antarābhavo’’ti evaṃ pavattassa sakavādivacanassa <bold>paṭikkhepe kāraṇaṃ natthi,</bold> tassa paṭikkhepe kāraṇaṃ hadaye ṭhapetvā na paṭikkhipati, atha kho tathā anicchanto kevalaṃ laddhiyā paṭikkhipatīti attho.</paragraph>
    <paragraph line="381" number="506"> Jātīti na icchatīti sambandho.</paragraph>
    <paragraph line="382" number="507"><bold>Evaṃ</bold><pageBreak edition="Myanmar" number="0.0121" /><bold>taṃ tattha na icchatī</bold>ti kāmabhavādīsu viya taṃ cutipaṭisandhiparamparaṃ tattha antarābhavāvatthāya na icchati. So hi tassa bhāvibhavanibbattakakammato eva pavattiṃ icchati, tasmā jātijarāmaraṇāni aniccato kuto cutipaṭisandhiparamparā. Ayañca vādo antarābhavavādīnaṃ ekaccānaṃ vutto. Ye ‘‘appakena kālena sattāheneva vā paṭisandhiṃ pāpuṇātī’’ti vadanti, ye pana ‘‘tattheva cavitvā āyātīti sattasattāhānī’’ti vadanti, tehi anuññātāva cutipaṭisandhiparamparāti te adhunātanā daṭṭhabbā pāḷiyaṃ ‘‘antarābhave sattā jāyanti jīyanti mīyanti cavanti upapajjantīti? Na hevaṃ vattabbe’’ti āgatattā. Yathā cetaṃ, evaṃ nirayūpagādibhāvampissa adhunātanā paṭijānanti. Tathā hi te vadanti ‘‘uddhaṃpādo tu <pageBreak edition="Vipassana Research Institut" number="0.0123" /> nārako’’tiādi. Tattha yaṃ nissāya paravādī antarābhavaṃ nāma parikappeti, taṃ dassetuṃ aṭṭhakathāyaṃ ‘‘antarāparinibbāyīti suttapadaṃ ayoniso gahetvā’’ti vuttaṃ. Imassa hi ‘‘avihādīsu tattha tattha āyuvemajjhaṃ anatikkamitvā antarā aggamaggādhigamena anavasesakilesaparinibbānena parinibbāyati, antarāparinibbāyī’’ti suttapadassa ayamattho, na antarābhavabhūtoti. Tasmā vuttaṃ ‘‘antarāparinibbāyīti suttapadaṃ ayoniso gahetvā’’ti.</paragraph>
    <paragraph line="383">Ye pana ‘‘sambhavesīti vacanato attheva antarābhavo. So hi sambhavaṃ upapattiṃ esatīti sambhavesī’’ti vadanti, tepi ye bhūtāva na puna bhavissanti, te khīṇāsavā ‘‘bhūtānaṃ vā sattānaṃ ṭhitiyā’’ti ettha ‘‘bhūtā’’ti vuttā. Tabbidhuratāya sambhavamesantīti sambhavesino, appahīnabhavasaṃyojanattā sekkhā puthujjanā. Catūsu vā yonīsu aṇḍajajalābujā sattā yāva aṇḍakosaṃ vatthikosañca na bhindanti, tāva <bold>sambhavesī</bold> nāma, aṇḍakosato vatthikosato ca nikkhantā <bold>bhūtā</bold> nāma. Saṃsedajaopapātikā ca paṭhamacittakkhaṇe <bold>sambhavesī</bold> nāma, dutiyacittakkhaṇato paṭṭhāya <bold>bhūtā</bold> nāma. Yena vā iriyāpathena jāyanti, yāva tato aññaṃ na pāpuṇanti, tāva <bold>sambhavesī</bold> nāma, tato paraṃ <bold>bhūtā</bold> nāmāti evaṃ ujuke pāḷianugate atthe sati kiṃ aniddhāritassa patthiyena antarābhavena attabhāvena parikappitena payojananti paṭikkhipitabbā.</paragraph>
    <paragraph line="384">Yaṃ <pageBreak edition="Myanmar" number="0.0122" /> paneke ‘‘santānavasena pavattamānānaṃ dhammānaṃ avicchedena desantaresu pātubhāvo diṭṭho. Yathā taṃ vīhiādiaviññāṇakasantāne, evaṃ saviññāṇakasantānepi avicchedena desantare pātubhāvena bhavitabbaṃ. Ayañca nayo sati antarābhave yujjati, nāññathā’’ti yuttiṃ vadanti, tehi iddhimato cetovasippattassa cittānugatikaṃ kāyaṃ adhiṭṭhahantassa khaṇena brahmalokato idhūpasaṅkamane ito vā brahmalokūpagamane yutti vattabbā. Yadi sabbattheva vicchinnadese dhammānaṃ pavatti na icchitā, yadipi siyā ‘‘iddhimantānaṃ iddhivisayo acinteyyo’’ti, taṃ idhāpi samānaṃ ‘‘kammavipāko acinteyyo’’ti vacanato, tasmā taṃ tesaṃ matimattameva. Acinteyyasabhāvā hi sabhāvadhammā, te katthaci paccayavasena vicchinnadese pātubhavanti, katthaci avicchinnadese ca. Tathā hi mukhaghosādīhi paccayehi aññasmiṃ dese ādāsapabbatapadesādike paṭibimbapaṭighosādikaṃ nibbattamānaṃ diṭṭhanti.</paragraph>
    <paragraph line="385">Etthāha <pageBreak edition="Vipassana Research Institut" number="0.0124" /> – paṭibimbaṃ tāva asiddhattā asadisattā ca na nidassanaṃ. Paṭibimbañhi nāma aññadeva rūpantaraṃ uppajjatīti asiddhametaṃ. Siddhiyampi asadisattā na nidassanaṃ siyā ekasmiṃ ṭhāne dvinnaṃ sahaṭhānābhāvato. Yattheva hi ādāsarūpaṃ paṭibimbarūpañca dissati, na ca ekasmiṃ dese rūpadvayassa sahabhāvo yutto nissayabhūtadesato, asadisañcetaṃ sandhānato. Na hi mukhassa paṭibimbasandhānabhūtaṃ ādāsasandhānasambandhattā sandhānaṃ uddissa avicchedena desantare pātubhāvo vuccati, na asantānanti asamānameva tanti.</paragraph>
    <paragraph line="386">Tattha yaṃ vuttaṃ ‘‘paṭibimbaṃ nāma aññadeva rūpantaraṃ uppajjatīti asiddhaṃ ekasmiṃ ṭhāne dvinnaṃ sahaṭhānabhāvato’’ti, tayidaṃ asantānameva sahaṭhānaṃ coditaṃ bhinnanissayattā. Na hi bhinnanissayānaṃ sahaṭhānaṃ atthi. Yathā anekesaṃ maṇidīpādīnaṃ pabhārūpaṃ ekasmiṃ padese pavattamānaṃ acchitamānatāya nirantaratāya ca abhinnaṭṭhānaṃ viya paññāyati, bhinnanissayattā pana bhinnaṭṭhānameva taṃ, gahaṇavisesena tathāabhinnaṭṭhānamattaṃ, evaṃ ādāsarūpapaṭibimbarūpesupi daṭṭhabbaṃ. Tādisapaccayasamavāyena hi tattha taṃ uppajjati ceva vigacchati ca, evañcetaṃ sampaṭicchitabbaṃ cakkhuviññāṇassa gocarabhāvūpagamanato. Aññathā ālokena vināpi paññāyeyya, cakkhuviññāṇassa vā na gocaro viya siyā. Tassa pana sāmaggiyā <pageBreak edition="Myanmar" number="0.0123" /> so ānubhāvo, yaṃ tathā dassanaṃ hotīti. Acinteyyo hi dhammānaṃ sāmatthiyabhedoti vadantenapi ayamevattho sādhito bhinnanissayassapi abhinnaṭṭhānassa viya upaṭṭhānato. Eteneva udakādīsu paṭibimbarūpābhāvacodanā paṭikkhittā veditabbā.</paragraph>
    <paragraph line="387">Siddhe ca paṭibimbarūpe tassa nidassanabhāvo siddhoyeva hoti hetuphalānaṃ vicchinnadesatāvibhāvanato. Yaṃ pana vuttaṃ ‘‘asadisattā na nidassana’’nti, tadayuttaṃ. Kasmā? Na hi nidassanaṃ nāma nidassitabbena sabbadā sadisameva hoti. Cutikkhandhādhānato vicchinnadese upapattikkhandhā pātubhavantīti etassa atthassa sādhanatthaṃ mukharūpato vicchinne ṭhāne tassa phalabhūtaṃ paṭibimbarūpaṃ nibbattatīti ettha tassa nidassanatthassa adhippetattā. Etena asantānacodanā paṭikkhittā veditabbā.</paragraph>
    <paragraph line="388">Yasmā vā mukhapaṭibimbarūpānaṃ hetuphalabhāvo siddho, tasmāpi sā paṭikkhittāva hoti. Hetuphalabhāvasambandhesu hi santānavohāro. Yathāvuttadvīhikāraṇehi paṭibimbaṃ uppajjati bimbato <pageBreak edition="Vipassana Research Institut" number="0.0125" /> ādāsato ca, na cevaṃ upapattikkhandhānaṃ vicchinnadesuppatti. Yathā cettha paṭibimbarūpaṃ nidassitaṃ, evaṃ paṭighosadīpamuddādayopi nidassitabbā. Yathā hi paṭighosadīpamuddādayo saddādihetukā honti, aññatra agantvā honti, evameva idaṃ cittanti.</paragraph>
    <paragraph line="389">Apicāyaṃ antarābhavavādī evaṃ pucchitabbo – yadi ‘‘dhammānaṃ vicchinnadesuppatti na yuttā’’ti antarābhavo parikappito, rāhuādīnaṃ sarīre kathamanekayojanasahassantarikesu pādaṭṭhānahadayaṭṭhānesu kāyaviññāṇamanoviññāṇuppatti vicchinnadese yuttā. Yadi ekasantānabhāvato, idhāpi taṃsamānaṃ. Na cettha arūpadhammabhāvato alaṃ parihārāya pañcavokāre rūpārūpadhammānaṃ aññamaññaṃ sambandhattā. Vattamānehi tāva paccayehi vicchinnadese phalassa uppatti siddhā, kimaṅgaṃ pana atītehi pañcavokārabhavehi. Yattha vipākaviññāṇassa paccayo, tatthassa nissayabhūtassa vatthussa sahabhāvīnañca khandhānaṃ sambhavoti laddhokāsena kammunā nibbattiyamānassa avasesapaccayantarasahitassa vipākaviññāṇassa uppattiyaṃ nālaṃ vicchinnadesatā vibandhāya. Yathā ca anekakappasahassantarikāpi cutikkhandhā upapattikkhandhānaṃ anantarapaccayoti na kāladūratā, evaṃ anekayojanasahassantarikāpi te tesaṃ anantarapaccayo hontīti na desadūratā. Evaṃ <pageBreak edition="Myanmar" number="0.0124" /> cutikkhandhanirodhānantaraṃ upapattiṭṭhāne paccayantarasamavāyena paṭisandhikkhandhā pātubhavantīti nattheva antarābhavo. Asati ca tasmiṃ yaṃ tassa keci ‘‘bhāvibhavanibbattakakammuno tato eva bhāvipurimakālabhavākāro sajātisuddhadibbacakkhugocaro ahīnindriyo kenaci appaṭihatagamano gandhāhāro’’ti evamādikāraṇākārādiṃ vaṇṇenti, taṃ vañjhātanayassa rassadīghasāmatādivivādasadisanti veditabbaṃ.</paragraph>
    <centered line="390">Antarābhavakathāvaṇṇanā niṭṭhitā.</centered>
    <subhead line="391">3. Kāmaguṇakathāvaṇṇanā</subhead>
    <paragraph line="392" number="510"><bold>Sabbepī</bold>ti kusalākusalakkhandhādayopi. Tesampi hi ālambanatthikatālakkhaṇassa kattukamyatāchandassa vasena siyā kamanaṭṭhatāti adhippāyo. Dhātukathāyaṃ ‘‘kāmabhavo pañcahi khandhehi ekādasahi āyatanehi sattarasahi dhātūhi saṅgahito. Katihi asaṅgahito? Na kehici <pageBreak edition="Vipassana Research Institut" number="0.0126" /> khandhehi ekenāyatanena ekāya dhātuyā asaṅgahito’’ti āgatattā āha <bold>‘‘upādinnakkhandhānameva kāmabhavabhāvo dhātukathāyaṃ dassito’’</bold>ti. <bold>Pañcā</bold>ti gaṇanaparicchedo, tadaññagaṇananivattanatthoti ‘‘pañca kāmaguṇā’’ti vacanaṃ tato aññesaṃ tabbhāvaṃ nivattetīti āha <bold>‘‘pañceva kāmakoṭṭhāsā kāmoti vuttā’’</bold>ti. Tato eva <bold>kāmadhātūti vacanaṃ na aññassa nāmaṃ,</bold> tesaṃyeva nāmanti attho. Tayidaṃ paravādino matimattanti vuttaṃ <bold>‘‘iminā adhippāyenā’’</bold>ti. <bold>Evaṃ vacanamatta</bold>nti evaṃ ‘‘pañcime kāmaguṇā’’ti vacanamattaṃ nissāya, na panatthassa aviparītaṃ atthanti attho.</paragraph>
    <centered line="393">Kāmaguṇakathāvaṇṇanā niṭṭhitā.</centered>
    <subhead line="394">5. Rūpadhātukathāvaṇṇanā</subhead>
    <paragraph line="395" number="515-516"><bold>Rūpadhātūti vacanato</bold>ti ‘‘kāmadhāturūpadhātuarūpadhātū’’ti ettha rūpadhātūti vuttattā. <bold>Rūpīdhammehevā</bold>ti ruppanasabhāvehiyeva dhammehi. <bold>‘‘Tayome bhavā’’tiādinā paricchinnā</bold>ti tayome bhavā <pageBreak edition="Myanmar" number="0.0125" />, tisso dhātuyoti ca evaṃ paricchinnā. ‘‘Dhātuyā āgataṭṭhāne bhavena paricchinditabbaṃ, bhavassa āgataṭṭhāne dhātuyā paricchinditabba’’nti hi vuttaṃ, tasmā kāmarūpārūpāvacaradhammāva taṃtaṃbhummabhāvena paricchinnā evaṃ vuttā.</paragraph>
    <centered line="396">Rūpadhātukathāvaṇṇanā niṭṭhitā.</centered>
    <subhead line="397">6. Arūpadhātukathāvaṇṇanā</subhead>
    <paragraph line="398" number="517-518"><bold>Purimakathāya</bold>nti rūpadhātukathāyaṃ. <bold>Avisesenā</bold>ti pavattiṭṭhānavasena visesaṃ akatvā.</paragraph>
    <centered line="399">Arūpadhātukathāvaṇṇanā niṭṭhitā.</centered>
    <subhead line="400">7. Rūpadhātuyāāyatanakathāvaṇṇanā</subhead>
    <paragraph line="401" number="519"><bold>Okāsabhāvenā</bold>ti <pageBreak edition="Vipassana Research Institut" number="0.0127" /> vatthubhāvena. <bold>Tathāvidha</bold>nti ghānādiākāraṃ.</paragraph>
    <centered line="402">Rūpadhātuyāāyatanakathāvaṇṇanā niṭṭhitā.</centered>
    <subhead line="403">8. Arūperūpakathāvaṇṇanā</subhead>
    <paragraph line="404" number="524-526"><bold>Nissaraṇaṃ</bold> nāma nissaritabbe sati hoti, na asati, tasmā <bold>‘‘arūpabhave sukhumarūpaṃ atthi, yato nissaraṇaṃ taṃ āruppa’’</bold>nti āha.</paragraph>
    <centered line="405">Arūperūpakathāvaṇṇanā niṭṭhitā.</centered>
    <subhead line="406">9. Rūpaṃkammantikathāvaṇṇanā</subhead>
    <paragraph line="407" number="527-537"><bold>Pakappayamānā</bold>ti pakārehi kappayamānā attano sampayuttānañca kiccaṃ samatthayamānā. Tenāha <bold>‘‘sampayuttesu adhikaṃ byāpāraṃ kurumānā’’</bold>ti.</paragraph>
    <centered line="408">Rūpaṃkammantikathāvaṇṇanā niṭṭhitā.</centered>
    <subhead line="409">10. Jīvitindriyakathāvaṇṇanā</subhead>
    <paragraph line="410" number="540"><bold>Antaṃ</bold><pageBreak edition="Myanmar" number="0.0126" /><bold>gahetvā vadatī</bold>ti ‘‘atthi arūpadhammānaṃ āyu ṭhiti yapanā yāpanā iriyanā <pageBreak edition="Vipassana Research Institut" number="0.0128" /> vattanā pālanā, atthi arūpajīvitindriya’’nti tasmiṃ pañhe ‘‘atthi arūpajīvitindriya’’nti imaṃ antaṃ pariyosānaṃ gahetvā vadati. <bold>Vattuṃ yutto</bold> samudāyassa icchanto tadavayavassa icchatīti. Na hi avayavehi vinā samudāyo nāma atthi.</paragraph>
    <paragraph line="411" number="541"><bold>Tamevā</bold>ti arūpaṃ cittavippayuttameva.</paragraph>
    <paragraph line="412" number="542"><bold>Tadāpī</bold>ti samāpajjanavuṭṭhānakālepi.</paragraph>
    <paragraph line="413" number="544-545"><bold>So yutto</bold> dvinnaṃ rūpārūpajīvitindriyānaṃ sakasamaye icchitattā.</paragraph>
    <centered line="414">Jīvitindriyakathāvaṇṇanā niṭṭhitā.</centered>
    <subhead line="415">11. Kammahetukathāvaṇṇanā</subhead>
    <paragraph line="416" number="546"> ‘‘Pāṇātipātakammassa hetū’’tiādikassa parihānikathāyaṃ anāgatattā yo tattha āgatanayo, tameva dassento <bold>‘‘sesanti…pe… vadatī’’</bold>ti āha. <bold>Sampaṭicchanavacana</bold>nti sampaṭicchāpanavacanaṃ. <bold>Taṃ</bold> paravādiṃ. Taṃtaṃladdhisampaṭicchāpanaṃ vā gāhāpananti dassento <bold>‘‘pakkha’’</bold>ntiādimāha.</paragraph>
    <centered line="417">Kammahetukathāvaṇṇanā niṭṭhitā.</centered>
    <centered line="418">Aṭṭhamavaggavaṇṇanā niṭṭhitā.</centered>
    <subhead line="419">9. Navamavaggo</subhead>
    <subhead line="420">1. Ānisaṃsadassāvīkathāvaṇṇanā</subhead>
    <paragraph line="421" number="547"> Daṭṭhabbassa ādīnavato ānisaṃsato ca yadipi paravādinā pacchā nānācittavasena <pageBreak edition="Vipassana Research Institut" number="0.0129" /> paṭiññātaṃ, pubbe pana ekato katvā paṭijāni, na ca <pageBreak edition="Myanmar" number="0.0127" /> taṃ laddhiṃ pariccaji. Tenassa <bold>adhippāyamaddanaṃ yutta</bold>nti daṭṭhabbaṃ. Tenevāha <bold>‘‘anicca…pe… paṭiññātattā’’</bold>ti. <bold>Ārammaṇavasenā</bold>ti ārammaṇakaraṇavasena, na kiccanipphattivasenāti adhippāyo. <bold>Idaṃ</bold> ānisaṃsakathānuyuñjanaṃ ānisaṃsadassanañca. <bold>Ñāṇaṃ vipassanā</bold> paṭivedhañāṇassa viya anubodhañāṇassapi yathārahaṃ pavattinivattīsu kiccakaraṇaṃ yuttanti adhippāyo.</paragraph>
    <centered line="422">Ānisaṃsadassāvīkathāvaṇṇanā niṭṭhitā.</centered>
    <subhead line="423">2. Amatārammaṇakathāvaṇṇanā</subhead>
    <paragraph line="424" number="549"><bold>Evamādinā suttabhayenā</bold>ti ettha <bold>ādi-</bold>saddena ‘‘anāsavañca vo, bhikkhave, dhammaṃ desessāmi anāsavagāminiñca paṭipada’’ntiādīni suttapadāni saṅgaṇhāti.</paragraph>
    <centered line="425">Amatārammaṇakathāvaṇṇanā niṭṭhitā.</centered>
    <subhead line="426">3. Rūpaṃsārammaṇantikathāvaṇṇanā</subhead>
    <paragraph line="427" number="552-553"> ‘‘Tadappatiṭṭhaṃ anārammaṇa’’ntiādīsu paccayattho ārammaṇa-saddo. ‘‘Rūpāyatanaṃ cakkhuviññāṇadhātuyā taṃsampayuttakānañca dhammānaṃ ārammaṇapaccayena paccayo’’tiādīsu olubbhaṭṭhoti āha <bold>‘‘paccayaṭṭho olubbhaṭṭho’’</bold>ti. <bold>Evaṃ vibhāge vijjamāne</bold>ti tattha paccayāyattavuttitā paccayaṭṭho, daṇḍarajjuādi viya dubbalassa cittacetasikānaṃ ālambitabbatāya upatthambhanaṭṭho olubbhaṭṭho. <bold>Visesābhāvaṃ</bold> paccayabhāvasāmaññena kappetvā vā.</paragraph>
    <centered line="428">Rūpaṃsārammaṇantikathāvaṇṇanā niṭṭhitā.</centered>
    <subhead line="429">4. Anusayāanārammaṇātikathāvaṇṇanā</subhead>
    <paragraph line="430" number="554-556"> ‘‘Imasmiṃ <pageBreak edition="Vipassana Research Institut" number="0.0130" /> satī’’ti iminā maggena aniruddhatāpi saṅgahitāti āha <bold>‘‘appahīnattāva atthīti vuccatī’’</bold>ti. <bold>Na pana vijjamānattā</bold>ti avadhāraṇena <pageBreak edition="Myanmar" number="0.0128" /> nivattitaṃ dasseti, vijjamānattā dharamānattā khaṇattayasamaṅgibhāvatoti attho.</paragraph>
    <centered line="431">Anusayāanārammaṇātikathāvaṇṇanā niṭṭhitā.</centered>
    <subhead line="432">5. Ñāṇaṃanārammaṇantikathāvaṇṇanā</subhead>
    <paragraph line="433" number="557-558"> Yassa adhigatattā arahato pariññeyyādīsu anavasesato sammoho vigato, taṃ aggamaggañāṇaṃ sandhāya <bold>‘‘maggañāṇassā’’</bold>ti vadanti. Yasmā tassa sabbassa satokāritā viya sampajānakāritā, tasmā tena ñāṇena so ñāṇī. Satipaññāvepullappatto hi so uttamapuriso.</paragraph>
    <centered line="434">Ñāṇaṃanārammaṇantikathāvaṇṇanā niṭṭhitā.</centered>
    <subhead line="435">7. Vitakkānupatitakathāvaṇṇanā</subhead>
    <paragraph line="436" number="562"><bold>Dvīhipī</bold>ti dvīhi visesehi, visesena visesaṃ akatvāti attho.</paragraph>
    <centered line="437">Vitakkānupatitakathāvaṇṇanā niṭṭhitā.</centered>
    <subhead line="438">8. Vitakkavipphārasaddakathāvaṇṇanā</subhead>
    <paragraph line="439" number="563"><bold>Sabbaso</bold>ti <pageBreak edition="Vipassana Research Institut" number="0.0131" /> sabbappakārato, so pana pakāro pavattiṭṭhānakālavasena gahetabboti āha <bold>‘‘sabbattha sabbadā vā’’</bold>ti. Te ca ṭhānakālā ‘‘vitakkayato’’tiādivacanato cittavisesavasena gahetabbāti vuttaṃ <bold>‘‘savitakkacittesū’’</bold>ti. ‘‘Vitakketvā vācaṃ bhindatī’’ti suttapadaṃ ayoniso gahetvā ‘‘vitakkavipphāramattaṃ saddo’’ti āha.</paragraph>
    <centered line="440">Vitakkavipphārasaddakathāvaṇṇanā niṭṭhitā.</centered>
    <subhead line="441">9. Nayathācittassavācātikathāvaṇṇanā</subhead>
    <paragraph line="442" number="565"> Musāvādo <pageBreak edition="Myanmar" number="0.0129" /> na hotīti vuttaṃ anāpattīti sambandho.</paragraph>
    <centered line="443">Nayathācittassavācātikathāvaṇṇanā niṭṭhitā.</centered>
    <subhead line="444">11. Atītānāgatasamannāgatakathāvaṇṇanā</subhead>
    <paragraph line="445" number="568-570"><bold>Samannāgatapaññattiyā</bold>ti samaṅgibhāvapaññattiyā. Tenevāha <bold>‘‘paccuppannadhammasamaṅgī samannāgatoti vuccatī’’</bold>ti. <bold>Paṭilābhapaññattiyā</bold>ti adhigamanapaññattiyā. <bold>Aya</bold>nti ‘‘samannāgato’’ti vuccamānapuggalassa yo tathā vattabbākāro, ayaṃ samannāgatapaññatti nāma. Esa nayo sesesupi.</paragraph>
    <centered line="446">Atītānāgatasamannāgatakathāvaṇṇanā niṭṭhitā.</centered>
    <centered line="447">Navamavaggavaṇṇanā niṭṭhitā.</centered>
    <subhead line="448">10. Dasamavaggo</subhead>
    <subhead line="449">1. Nirodhakathāvaṇṇanā</subhead>
    <paragraph line="450" number="571-572"> Sakasamaye <pageBreak edition="Vipassana Research Institut" number="0.0132" /> ‘‘purimacittassa nirodhānantaraṃ pacchimacittaṃ uppajjatī’’ti icchitaṃ, paravādī pana ‘‘yasmiṃ khaṇe bhavaṅgacittaṃ, tasmiṃyeva khaṇe kiriyamayacittaṃ uppajjatī’’ti vadati. Evaṃ sati purimapacchimacittānaṃ <bold>sahabhāvopi</bold> anuññāto hoti. Tenāha <bold>‘‘bhaṅgakkhaṇena sahevā’’</bold>ti. Tathā ca sati vipākakiriyakkhandhānaṃ viya kiriyavipākakkhandhānaṃ vipākavipākakkhandhānaṃ kiriyakiriyakkhandhānañca vuttanayena sahabhāvo vattabboti imamatthaṃ dassento <bold>‘‘bhavaṅgacittassā’’</bold>tiādimāha. Tattha upapattibhavabhāvena esiyā icchitabbāti upapattesiyā vipākakkhandhā, te ca yebhuyyena bhavaṅgapariyāyakāti aṭṭhakathāyaṃ vuttaṃ ‘‘upapattesiyanti saṅkhaṃ gatassa bhavaṅgacittassā’’ti. Ādipariyosānamattañhi tassa paṭisandhicuticittaṃ, tadārammaṇaṃ bhavaṅgantveva vuccatīti. <bold>Cakkhuviññāṇādīnaṃ</bold> kiriyāvemajjhe <pageBreak edition="Myanmar" number="0.0130" /> patitattā <bold>kiriyācatukkhandhaggahaṇena gahaṇaṃ yutta</bold>nti vuttaṃ. <bold>Cakkhuviññāṇādīna</bold>nti hi <bold>ādi</bold>-saddena na sotaviññāṇādīnaṃyeva gahaṇaṃ, atha kho sampaṭicchanasantīraṇānampīti daṭṭhabbaṃ.</paragraph>
    <centered line="451">Nirodhakathāvaṇṇanā niṭṭhitā.</centered>
    <subhead line="452">3. Pañcaviññāṇasamaṅgissamaggakathāvaṇṇanā</subhead>
    <paragraph line="453" number="576"><bold>Lakkhaṇa</bold>nti pañcaviññāṇānaṃ uppannārammaṇatādiavitathekappakāratālakkhaṇaṃ. Kāmaṃ manoviññāṇaṃ avatthukampi hoti, savatthukatte pana tampi uppannavatthukameva. Tathā hi pāḷiyaṃ ṭhapanāyaṃ ‘‘hañci pañcaviññāṇā uppannārammaṇā’’tveva vuttaṃ. Manoviññāṇassapi uppannavatthukatāpariyāyo atthīti ‘‘pañca viññāṇā’’ti avatvā ‘‘cha viññāṇā uppannavatthukā’’ti vutte ‘‘no ca vata re vattabbe pañcaviññāṇasamaṅgissa atthi maggabhāvanā’’ti vattuṃ na sakkāti dassento āha <bold>‘‘cha viññāṇā…pe… adhippeta’’</bold>nti.</paragraph>
    <paragraph line="454" number="577"> ‘‘Animittaṃ <pageBreak edition="Vipassana Research Institut" number="0.0133" /> suññataṃ appaṇihita’’nti nibbānassa te pariyāyā. Cakkhuviññāṇassa animittagāhibhāve suññatārammaṇatāpi siyāti vuttaṃ <bold>‘‘tadeva suññatanti adhippāyo’’</bold>ti.</paragraph>
    <centered line="455">Pañcaviññāṇasamaṅgissamaggakathāvaṇṇanā niṭṭhitā.</centered>
    <subhead line="456">5. Pañcaviññāṇāsābhogātikathāvaṇṇanā</subhead>
    <paragraph line="457" number="584-586"><bold>Sā pana</bold> namitvā pavatti. <bold>Ārammaṇappakāraggahaṇa</bold>nti ārammaṇassa iṭṭhāniṭṭhappakārassa gahaṇaṃ. <bold>Yena</bold> ārammaṇappakāraggahaṇena kusalacittassa <bold>alobhādīhi sampayogo</bold> akusalacittassa <bold>lobhādīhi sampayogo hoti,</bold> so ābhogoti dasseti.</paragraph>
    <centered line="458">Pañcaviññāṇāsābhogātikathāvaṇṇanā niṭṭhitā.</centered>
    <subhead line="459">6. Dvīhisīlehītikathāvaṇṇanā</subhead>
    <paragraph line="460" number="587-589"><bold>Appavattinirodha</bold>nti <pageBreak edition="Myanmar" number="0.0131" /> anuppādanirodhaṃ. Sīlassa vītikkamoyeva nirodho <bold>sīlavītikkamanirodho. Ninnānaṃ</bold> khaṇikanirodhaṃ sallakkhento.</paragraph>
    <centered line="461">Dvīhisīlehītikathāvaṇṇanā niṭṭhitā.</centered>
    <subhead line="462">7. Sīlaṃacetasikantikathāvaṇṇanā</subhead>
    <paragraph line="463" number="590-594"><bold>Ṭhitena</bold> avinaṭṭhena. <bold>Upacayenā</bold>ti sīlabhūtena kammūpacayena. <bold>‘‘Dānaṃ acetasika’’nti <pageBreak edition="Vipassana Research Institut" number="0.0134" /> kathāyaṃ vuttanayenā</bold>ti yathā ‘‘na vattabbaṃ cetasiko dhammo dānanti? Āmantā. Dānaṃ aniṭṭhaphalanti…pe… tena hi cetasiko dhammo dāna’’nti pāḷi pavattā, evaṃ tadanusārena ‘‘na vattabbaṃ cetasikaṃ sīlanti? Āmantā. Sīlaṃ aniṭṭhaphala’’ntiādinā sīlassa cetasikabhāvasādhakāni suttapadāni ca ānetvā tadatthadassanavasena acetasiko rūpādidhammo āyatiṃ vipākaṃ deti. Yadi so sīlaṃ bhaveyya, vinā saṃvarasamādānena vinā viratiyā sīlavā nāma siyā. Yasmā pana samādānacetanā virati saṃvaro sīlaṃ, tasmā ‘‘sīlaṃ iṭṭhaphalaṃ kantaphala’’ntiādinā yojanā kātabbāti imamatthaṃ sandhāya vuttaṃ <bold>‘‘vuttanayenā’’</bold>ti, vuttanayānusārenāti attho. Yasmā pana pāḷiyaṃ yathā ‘‘sīlaṃ acetasika’’nti kathā āgatā, tathā ‘‘dānaṃ acetasika’’nti visuṃ āgatā kathā natthi, tasmā <bold>‘‘sā pana kathā maggitabbā’’</bold>ti vuttaṃ.</paragraph>
    <centered line="464">Sīlaṃacetasikantikathāvaṇṇanā niṭṭhitā.</centered>
    <subhead line="465">9. Samādānahetukathāvaṇṇanā</subhead>
    <paragraph line="466" number="598-600"> Samādānahetukathāyaṃ ‘‘phasso detī’’ti ārabhitvā yāva kaṇhasukkasappaṭibhāgā dhammā sammukhībhāvaṃ āgacchantīti ārāmaropādisuttāharaṇañcāti ettakameva paribhogakathāya sadisanti āha <bold>‘‘samādāna…pe… daṭṭhabbā’’</bold>ti.</paragraph>
    <centered line="467">Samādānahetukathāvaṇṇanā niṭṭhitā.</centered>
    <subhead line="468">11. Aviññattidussīlyantikathāvaṇṇanā</subhead>
    <paragraph line="469" number="603-604"> Mahābhūtāni <pageBreak edition="Myanmar" number="0.0132" /> upādāya pavatto aññacittakkhaṇepi labbhamāno kusalākusalānubandho aviññattīti ayaṃ vādo ‘‘cittavippayutto apuññūpacayo’’ti iminā saṅgahitoti <pageBreak edition="Vipassana Research Institut" number="0.0135" /> tato aññānubandhāyaṃ ‘‘āṇattiyā’’tiādi vuttanti taṃ dassetuṃ <bold>‘‘āṇattiyā…pe… adhippāyo’’</bold>ti vuttaṃ. Tattha āṇatto yadā āṇattabhāvena vihiṃsādikiriyaṃ sādheti, tadā āṇattiyā pāṇātipātādīsu aṅgabhāvo veditabbo. Sā panāṇatti pārivāsikabhāvena viññattirahitā nāma hotīti paravādino adhippāyo, taṃ dassetuṃ <bold>‘‘ekasmiṃ divase’’</bold>tiādi vuttaṃ.</paragraph>
    <centered line="470">Aviññattidussīlyantikathāvaṇṇanā niṭṭhitā.</centered>
    <centered line="471">Dasamavaggavaṇṇanā niṭṭhitā.</centered>
    <centered line="472">Dutiyo paṇṇāsako samatto.</centered>
    <subhead line="473">11. Ekādasamavaggo</subhead>
    <subhead line="474">4. Ñāṇakathāvaṇṇanā</subhead>
    <paragraph line="475" number="614-615"> ‘‘Andhakā’’ti vuttā pubbaseliyaaparaseliyarājagirikasiddhatthikāpi yebhuyyena mahāsaṅghikā evāti vuttaṃ <bold>‘‘pubbe…pe… bhaveyyu’’</bold>nti. Tattha <bold>aññe</bold>ti vacanaṃ dvinnaṃ kathānaṃ ujuvipaccanīkabhāvato. Purimakānañhi cakkhuviññāṇādisamaṅgī ‘‘ñāṇī’’ti vuccati, imesaṃ so eva ‘‘ñāṇī’’ti na vattabboti vutto. <bold>Rāgavigamo</bold> rāgassa samucchindanaṃ, tathā <bold>aññāṇavigamo</bold>. Yathā samucchinnāvijjo ‘‘ñāṇī’’ti, paṭipakkhato ‘‘aññāṇī’’ti, evaṃ asamucchinnāvijjo ‘‘aññāṇī’’ti, paṭipakkhato ‘‘ñāṇī’’ti vutto. <bold>Aññāṇassa vigatattā so ‘‘ñāṇī’’ti vattabbataṃ</bold> āpajjati, na pana satataṃ samitaṃ ñāṇassa pavattanatoti adhippāyo.</paragraph>
    <centered line="476">Ñāṇakathāvaṇṇanā niṭṭhitā.</centered>
    <subhead line="477">7. Iddhibalakathāvaṇṇanā</subhead>
    <paragraph line="478" number="621-624"> Yasmiṃ <pageBreak edition="Myanmar" number="0.0133" /><pageBreak edition="Vipassana Research Institut" number="0.0136" /> āyukappe kammakkhayena maraṇaṃ hoti, taṃ sandhāya vuttaṃ <bold>‘‘kammassa vipākavasenā’’</bold>ti, yasmiṃ pana āyukkhayena maraṇaṃ hoti, taṃ sandhāya <bold>‘‘vassagaṇanāyā’’</bold>ti. Tattha ‘‘na ca tāva kālaṃ karoti, yāva na taṃ pāpakammaṃ byantī hotī’’ti (ma. ni. 3.250; a. ni. 3.36) vacanato yebhuyyena niraye kammakkhayena maraṇaṃ hotīti āha <bold>‘‘kammassa vipākavasena vāti nirayaṃva sandhāya vutta’’</bold>nti. ‘‘Vassasataṃ vassasahassaṃ vassasatasahassānī’’tiādinā manussānaṃ devānañca āyuparicchedavacanato yebhuyyena tesaṃ āyukkhayena maraṇaṃ hotīti vuttaṃ <bold>‘‘vassagaṇanāya vāti manusse cātumahārājikādideve ca sandhāyā’’</bold>ti. ‘‘Vutta’’nti ānetvā yojetabbaṃ.</paragraph>
    <centered line="479">Iddhibalakathāvaṇṇanā niṭṭhitā.</centered>
    <subhead line="480">8. Samādhikathāvaṇṇanā</subhead>
    <paragraph line="481" number="625-626"><bold>Samaṃ ṭhapanaṭṭhenā</bold>ti samaṃ visamaṃ līnuddhaccādiṃ paṭibāhitvā, vikkhepameva vā viddhaṃsetvā ṭhapanaṭṭhena. ‘‘Cittasantati samādhī’’ti vadantena tassa cetasikabhāvo paṭikkhitto hotīti āha <bold>‘‘cetasikantaraṃ atthīti aggahetvā’’</bold>ti. Bhāvanāya āhitavisesāya ekaggatāya vijjamānavisesapaṭikkhepo <bold>chalaṃ,</bold> so panassa anāhitavisesāya ekaggatāya sāmaññenāti āha <bold>‘‘sāmaññamattenā’’</bold>ti.</paragraph>
    <centered line="482">Samādhikathāvaṇṇanā niṭṭhitā.</centered>
    <subhead line="483">9. Dhammaṭṭhitatākathāvaṇṇanā</subhead>
    <paragraph line="484" number="627"><bold>Avijjāya</bold><pageBreak edition="Vipassana Research Institut" number="0.0137" /><bold>yā ṭhitatā</bold>ti avijjāya saṅkhārānaṃ anantarapaccayabhāve yā niyatatā dhammaniyāmatāsaṅkhātā, yā ṭhitasabhāvatā nipphannā <pageBreak edition="Myanmar" number="0.0134" />, na dhammamattatāṭṭhitatāya nipphannāya vasena, <bold>anantarapaccayabhāvasaṅkhātā ṭhitatā</bold> paccayatā <bold>hotī</bold>ti attho. <bold>Aññamaññapaccayabhāvarahitassā</bold>ti idaṃ sahajātanissayādipaccayānaṃ paṭikkhepapadaṃ daṭṭhabbaṃ, na aññamaññapaccayatāmattassa. <bold>Sabbo tādiso</bold>ti iminā samanantaraanantarūpanissayanatthivigatāsevanādikaṃ saṅgaṇhāti. <bold>Aññamaññapaccayatañcā</bold>ti etthāpi vuttanayena attho veditabbo. Ettha pana paccayuppannassapi paccayabhāvato saṅkhārānampi vasena yojetabbaṃ. Tenāha <bold>‘‘tassā ca itarā’’</bold>ti.</paragraph>
    <centered line="485">Dhammaṭṭhitatākathāvaṇṇanā niṭṭhitā.</centered>
    <subhead line="486">10. Aniccatākathāvaṇṇanā</subhead>
    <paragraph line="487" number="628"> Rūpādīnaṃ aniccatā rūpādike sati hoti, asati na hotīti iminā pariyāyena tassā tehi saha uppādanirodho vutto, uppādādīsu tīsu lakkhaṇesu aniccatāvohāro hotīti yathā tayo daṇḍe upādāya pavatto tidaṇḍavohāro tesu sabbesu hoti, evaṃ jātijarāmaraṇadhammo na nicco anicco, tassa jātiādipakatitā aniccatāsaddena vuccatīti uppādādīsu lakkhaṇesu aniccatāvohāro sambhavatīti vuttaṃ <bold>‘‘tīsu…pe… hotī’’</bold>ti. <bold>Vibhāgānuyuñjanavasenā</bold>ti pabhedānuyuñjanavasena. Tattha yathā jarābhaṅgavasena aniccatā pākaṭā hoti, na tathā jātivasenāti pāḷiyaṃ jarāmaraṇavaseneva aniccatāvibhāgo dassitoti daṭṭhabbaṃ.</paragraph>
    <centered line="488">Aniccatākathāvaṇṇanā niṭṭhitā.</centered>
    <centered line="489">Ekādasamavaggavaṇṇanā niṭṭhitā.</centered>
    <subhead line="490">12. Dvādasamavaggo</subhead>
    <subhead line="491">1. Saṃvarokammantikathāvaṇṇanā</subhead>
    <paragraph line="492" number="630-632"> Sabbassapi <pageBreak edition="Vipassana Research Institut" number="0.0138" /> manaso manodvārabhāvato <bold>‘‘vipākadvāranti bhavaṅgamanaṃ vadatī’’</bold>ti āha.</paragraph>
    <centered line="493">Saṃvarokammantikathāvaṇṇanā niṭṭhitā.</centered>
    <subhead line="494">2. Kammakathāvaṇṇanā</subhead>
    <paragraph line="495" number="633-635"><bold>Savipākāpi</bold><pageBreak edition="Myanmar" number="0.0135" /><bold>dassitāyeva nāma hoti</bold> vuttāvasiṭṭhā savipākāti atthasiddhattā.</paragraph>
    <centered line="496">Kammakathāvaṇṇanā niṭṭhitā.</centered>
    <subhead line="497">4. Saḷāyatanakathāvaṇṇanā</subhead>
    <paragraph line="498" number="638-640"> Manāyatanekadesassa vipākassa atthitāya <bold>‘‘avisesenā’’</bold>ti vuttaṃ.</paragraph>
    <centered line="499">Saḷāyatanakathāvaṇṇanā niṭṭhitā.</centered>
    <subhead line="500">5. Sattakkhattuparamakathāvaṇṇanā</subhead>
    <paragraph line="501" number="641-645"><bold>Assā</bold>ti imassa sattakkhattuparamassa. Tenāha <bold>‘‘sattakkhattuparamabhāve ca niyāmaṃ <pageBreak edition="Vipassana Research Institut" number="0.0139" /> icchasī’’</bold>ti. <bold>Yena</bold> ānantariyakammena. <bold>Antarā</bold>ti satta bhave anibbattetvā tesaṃ antareyeva. <bold>Kecī</bold>ti abhayagirivāsino. <bold>Apare</bold>ti padakārā. <bold>Tassā</bold>ti yo sattakkhattuparamoti vā, kolaṃkoloti vā, ekabījīti vā bhagavatā ñāṇena paricchinditvā byākato, tassa yathāvuttaparicchedā antarā uparimaggādhigamo natthi avitathadesanattā. Yathāparicchedameva tassa abhisamayo, svāyaṃ vibhāgo tesaṃyeva puggalānaṃ indriyaparopariyattena veditabbo bhavaniyāmena tādisassa kassaci abhāvato. Yasmā kassaci mudukānipi indriyāni paccayavisesena tikkhabhāvaṃ āpajjeyyuṃ, tasmā tādisaṃ sandhāya <bold>‘‘bhabboti vuccati, na so abhabbo nāmā’’</bold>ti ca vuttaṃ. Yasmā pana bhagavā na tādisaṃ ‘‘sattakkhattuparamo’’tiādinā niyametvā byākaroti, tasmā āha <bold>‘‘na pana antarā abhisametuṃ bhabbatā vuttā’’</bold>ti. Ayañca nayo ekantena icchitabbo. Aññathā puggalassa saṅkaro siyāti dassento <bold>‘‘yadi cā’’</bold>tiādimāha.</paragraph>
    <centered line="502">Sattakkhattuparamakathāvaṇṇanā niṭṭhitā.</centered>
    <centered line="503">Dvādasamavaggavaṇṇanā niṭṭhitā.</centered>
    <subhead line="504">13. Terasamavaggo</subhead>
    <subhead line="505">1. Kappaṭṭhakathāvaṇṇanā</subhead>
    <paragraph line="506" number="654-657"> ‘‘Heṭṭhā <pageBreak edition="Myanmar" number="0.0136" /> vuttādhippāyamevā’’ti idaṃ iddhibalakathāyaṃ yaṃ vuttaṃ ‘‘atītaṃ anāgatanti idaṃ avisesena kappaṃ tiṭṭheyyāti paṭiññātattā codetī’’tiādi, taṃ sandhāya vuttanti āha <bold>‘‘heṭṭhāti iddhibalakathāya’’</bold>nti. Tattha ‘‘dve kappe’’tiādiāyuparicchedātikkamasamatthatācodanāvasena āgatā, idha pana saṅghabhedako āyukappameva aṭṭhatvā yadi ekaṃ mahākappaṃ tiṭṭheyya, yathā ekaṃ, evaṃ anekepi kappe tiṭṭheyyāti codanā kātabbā.</paragraph>
    <centered line="507">Kappaṭṭhakathāvaṇṇanā niṭṭhitā.</centered>
    <subhead line="508">4. Niyatassaniyāmakathāvaṇṇanā</subhead>
    <paragraph line="509" number="663-664"><bold>Appattaniyāmāna</bold>nti <pageBreak edition="Vipassana Research Institut" number="0.0140" /> ye anuppannamicchattasammattaniyatadhammā puggalā, tesaṃ dhamme. Ke pana te? Yathāvuttapuggalasantānapariyāpannā dhammā. Te hi bhūmittayapariyāpannatāya <bold>‘‘tebhūmakā’’</bold>ti vuttā. Ye pana pattaniyāmānaṃ santāne pavattā aniyatadhammā, na tesamettha saṅgaho kato. Na hi tehi samannāgamena aniyatatā atthi. Tenevāha <bold>‘‘tehi samannāgatopi aniyatoyevā’’ti. Imaṃ vohāramatta</bold>nti iminā niyāmo nāma koci dhammo natthi, upacitasambhāratāya abhisambujjhituṃ bhabbatāva tathā vuccatīti dasseti. Niyatoti vacanassa kāraṇabhāvena vuttoti yojanā. <bold>Ubhayassapī</bold>ti niyato niyāmaṃ okkamatīti vacanadvayassa.</paragraph>
    <centered line="510">Niyatassaniyāmakathāvaṇṇanā niṭṭhitā.</centered>
    <subhead line="511">8. Asātarāgakathāvaṇṇanā</subhead>
    <paragraph line="512" number="674"><bold>Evaṃ pavattamāno</bold>ti ‘‘aho vata me bhaveyyā’’ti evaṃ patthanākārena pavattamāno. <bold>Aññathā</bold>ti nandanādiākārena.</paragraph>
    <centered line="513">Asātarāgakathāvaṇṇanā niṭṭhitā.</centered>
    <subhead line="514">9. Dhammataṇhāabyākatātikathāvaṇṇanā</subhead>
    <paragraph line="515" number="676-680"><bold>Gahetvā</bold>ti <pageBreak edition="Myanmar" number="0.0137" /> etena gahaṇamattameva taṃ, na pana sā tādisī atthīti dasseti. Na hi lokuttarārammaṇā abyākatā vā taṇhā atthīti. <bold>Tīhi koṭṭhāsehī</bold>ti kāmabhavavibhavataṇhākoṭṭhāsehi. Rūpataṇhādibhedā <bold>chapi taṇhā</bold>.</paragraph>
    <centered line="516">Dhammataṇhāabyākatātikathāvaṇṇanā niṭṭhitā.</centered>
    <centered line="517">Terasamavaggavaṇṇanā niṭṭhitā.</centered>
    <subhead line="518">14. Cuddasamavaggo</subhead>
    <subhead line="519">1. Kusalākusalapaṭisandahanakathāvaṇṇanā</subhead>
    <paragraph line="520" number="686-690"> Anantarapaccayabhāvoyevettha <pageBreak edition="Vipassana Research Institut" number="0.0141" /> paṭisandhānaṃ ghaṭanañcāti āha <bold>‘‘anantaraṃ uppādetī’’</bold>ti.</paragraph>
    <centered line="521">Kusalākusalapaṭisandahanakathāvaṇṇanā niṭṭhitā.</centered>
    <subhead line="522">2. Saḷāyatanuppattikathāvaṇṇanā</subhead>
    <paragraph line="523" number="691-692"><bold>Keci vādino</bold>ti kāpile sandhāyāha. Te hi abhibyattavādino vijjamānameva kāraṇe phalaṃ anabhibyattaṃ hutvā ṭhitaṃ pacchā abhibyattiṃ gacchatīti vadantā bījāvatthāya vijjamānāpi rukkhādīnaṃ na aṅkurādayo āvibhavanti, bījamattaṃ āvibhāvaṃ gacchatīti kathenti.</paragraph>
    <centered line="524">Saḷāyatanuppattikathāvaṇṇanā niṭṭhitā.</centered>
    <subhead line="525">3. Anantarapaccayakathāvaṇṇanā</subhead>
    <paragraph line="526" number="693-697"><bold>Anantaruppattiṃ sallakkhento</bold>ti cakkhuviññāṇānantaraṃ sotaviññāṇuppattiṃ maññamāno. <bold>Sotaviññāṇa</bold>nti vacaneneva tassa cakkhusannissayatā <pageBreak edition="Myanmar" number="0.0138" /> rūpārammaṇatā ca paṭikkhittā, paṭiññātā ca sotasannissayatā saddārammaṇatā cāti āha <bold>‘‘na so cakkhumhi saddārammaṇa’’</bold>nti. Tattha <bold>saddārammaṇa</bold>nti ‘‘sotaviññāṇaṃ icchatī’’ti ānetvā sambandhitabbaṃ. Tayidaṃ cakkhuviññāṇassa anantaraṃ sotaviññāṇaṃ uppajjatīti laddhiyā evaṃ ñāyatīti āha <bold>‘‘anantarūpaladdhivasena āpannattā’’</bold>ti.</paragraph>
    <centered line="527">Anantarapaccayakathāvaṇṇanā niṭṭhitā.</centered>
    <subhead line="528">4. Ariyarūpakathāvaṇṇanā</subhead>
    <paragraph line="529" number="698-699"><bold>Sammāvācādī</bold>ti <pageBreak edition="Vipassana Research Institut" number="0.0142" /> sammāvācākammantā. Tattha sammāvācā saddasabhāvā, itaro ca kāyaviññattisabhāvo, ubhayampi vā viññattīti adhippāyena rūpantissa laddhi.</paragraph>
    <centered line="530">Ariyarūpakathāvaṇṇanā niṭṭhitā.</centered>
    <subhead line="531">5. Aññoanusayotikathāvaṇṇanā</subhead>
    <paragraph line="532" number="700-701"><bold>Tasmiṃ samaye</bold>ti kusalābyākatacittakkhaṇe. <bold>So hī</bold>ti pacchimapāṭho.</paragraph>
    <centered line="533">Aññoanusayotikathāvaṇṇanā niṭṭhitā.</centered>
    <subhead line="534">6. Pariyuṭṭhānaṃcittavippayuttantikathāvaṇṇanā</subhead>
    <paragraph line="535" number="702"><bold>Te</bold>ti rāgādayo. <bold>Tasmā</bold>ti yasmā vipassantassapi rāgādayo uppajjanti, tasmā.</paragraph>
    <centered line="536">Pariyuṭṭhānaṃcittavippayuttantikathāvaṇṇanā niṭṭhitā.</centered>
    <subhead line="537">7. Pariyāpannakathāvaṇṇanā</subhead>
    <paragraph line="538" number="703-705"><bold>Kilesavatthuokāsavasenā</bold>ti <pageBreak edition="Myanmar" number="0.0139" /> kilesakāmavatthukāmabhūmivasena. <bold>Rūpadhātusahagatavasena anusetī</bold>ti kāmarāgo yathā kāmavitakkasaṅkhātāya kāmadhātuyā saha paccayasamavāye <pageBreak edition="Vipassana Research Institut" number="0.0143" /> uppajjanāraho, tameva rūpadhātuyāpīti attho. Rāgādikāraṇalābhe uppattiarahatā hi anusayanaṃ.</paragraph>
    <centered line="539">Pariyāpannakathāvaṇṇanā niṭṭhitā.</centered>
    <subhead line="540">8. Abyākatakathāvaṇṇanā</subhead>
    <paragraph line="541" number="706-608"><bold>Sabbathāpī</bold>ti avipākabhāvenapi sassatādibhāvenapi.</paragraph>
    <centered line="542">Abyākatakathāvaṇṇanā niṭṭhitā.</centered>
    <subhead line="543">9. Apariyāpannakathāvaṇṇanā</subhead>
    <paragraph line="544" number="709-710"><bold>Tasmā diṭṭhi lokiyapariyāpannā na hotīti atthaṃ vadanti,</bold> evaṃ sati atippasaṅgo hoti vītadosādivohārabhāvatoti. Tato aññathā atthaṃ vadanto <bold>‘‘rūpadiṭṭhiyā’’</bold>tiādimāha. Tattha <bold>ādi</bold>-saddena arūpadiṭṭhiādiṃ saṅgaṇhāti. Paravādiadhippāyavasena ayamatthavibhāvanāti āha <bold>‘‘yadi ca pariyāpannā siyā’’</bold>ti. <bold>Tathā ca satī</bold>ti diṭṭhiyā kāmadhātupariyāpannatte satīti attho. <bold>Tasmā</bold>ti ‘‘vītadiṭṭhiko’’ti evaṃ vohārābhāvato. <bold>Na hi sā tassa avigatā diṭṭhi,</bold> yato so vītadiṭṭhikoti na vuccati. <bold>Yenā</bold>ti kāmadiṭṭhibhāvena.</paragraph>
    <centered line="545">Apariyāpannakathāvaṇṇanā niṭṭhitā.</centered>
    <centered line="546">Cuddasamavaggavaṇṇanā niṭṭhitā.</centered>
    <subhead line="547">15. Pannarasamavaggo</subhead>
    <subhead line="548">1. Paccayatākathāvaṇṇanā</subhead>
    <paragraph line="549" number="711-717"><bold>Vavatthito</bold>ti <pageBreak edition="Myanmar" number="0.0140" /><pageBreak edition="Vipassana Research Institut" number="0.0144" /> asaṃkiṇṇo. Yo hi dhammo yena paccayabhāvena paccayo hoti, tassa tato aññenapi paccayabhāve sati paccayatā saṃkiṇṇā nāma bhaveyya. Viruddhāsambhavīnaṃ viya tabbidhurānaṃ paccayabhāvānaṃ sahabhāvaṃ paṭikkhipati.</paragraph>
    <centered line="550">Paccayatākathāvaṇṇanā niṭṭhitā.</centered>
    <subhead line="551">2. Aññamaññapaccayakathāvaṇṇanā</subhead>
    <paragraph line="552" number="718-719"><bold>Sahajātāti vuttattā</bold> na saṅkhārapaccayā ca avijjāti vuttattāti adhippāyo. Anantarādināpi hi saṅkhārā avijjāya paccayā hontiyeva. Aññamaññānantaraṃ avatvā avigatānantaraṃ sampayuttassa vacanaṃ <bold>kamabhedo, atthiggahaṇeneva gahito</bold> atthipaccayabhūtoyeva dhammo nissayapaccayo hotīti. <bold>Asādhāraṇatāyā</bold>ti padantarāsādhāraṇatāya. Tenāha <bold>‘‘vakkhati hī’’</bold>tiādi.</paragraph>
    <centered line="553">Aññamaññapaccayakathāvaṇṇanā niṭṭhitā.</centered>
    <subhead line="554">9. Tatiyasaññāvedayitakathāvaṇṇanā</subhead>
    <paragraph line="555" number="732"> Yadipi sesaṃ nāma gahitato aññaṃ, tathāpi pakaraṇaparicchinnamevettha taṃ gayhatīti dassento <bold>‘‘yesaṃ…pe… adhippāyo’’</bold>ti vatvā puna anavasesameva saṅgaṇhanto <bold>‘‘asaññasattānampi</bold><pageBreak edition="Vipassana Research Institut" number="0.0145" /><bold>cā’’</bold>tiādimāha. Tattha sabbasatte sandhāyāti adhippāyoti yojanā. Pāṇisamphassāpi kamantītiādikaṃ sarīrapakatīti sambandho.</paragraph>
    <paragraph line="556" number="733-734"> Pañcahi viññāṇehi na cavati, na upapajjatīti vādaṃ paravādī nānujānātīti āha <bold>‘‘sutta…pe… vattabba’’</bold>nti.</paragraph>
    <centered line="557">Tatiyasaññāvedayitakathāvaṇṇanā niṭṭhitā.</centered>
    <subhead line="558">10. Asaññasattupikākathāvaṇṇanā</subhead>
    <paragraph line="559" number="735"> Yathā <pageBreak edition="Myanmar" number="0.0141" /> vitakkavicārapītisukhavirāgavasena pavattā samāpatti vitakkādirahitā hoti, evaṃ saññāvirāgavasena pavattāpi saññārahitāva siyāti tassa laddhīti dassento āha <bold>‘‘sāpi asaññitā…pe… dassetī’’</bold>ti.</paragraph>
    <paragraph line="560" number="736"> Yadi catutthajjhānasamāpatti kathaṃ asaññasamāpattīti codanaṃ sandhāyāha <bold>‘‘saññāvirāgavasena samāpannattā asaññitā, na saññāya abhāvato’’</bold>ti.</paragraph>
    <centered line="561">Asaññasattupikākathāvaṇṇanā niṭṭhitā.</centered>
    <subhead line="562">11. Kammūpacayakathāvaṇṇanā</subhead>
    <paragraph line="563" number="738-739"> ‘‘Kammūpacayo kammena sahajāto’’ti puṭṭho sampayuttasahajātataṃ sandhāya paṭikkhipati, vippayuttasahajātataṃ sandhāya paṭijānātīti. Vippayuttassapi hi atthi sahajātatā cittasamuṭṭhānarūpassa viyāti adhippāyo.</paragraph>
    <paragraph line="564" number="741"><bold>Tiṇṇa</bold>nti <pageBreak edition="Vipassana Research Institut" number="0.0146" /> kammakammūpacayakammavipākānaṃ.</paragraph>
    <centered line="565">Kammūpacayakathāvaṇṇanā niṭṭhitā.</centered>
    <centered line="566">Pannarasamavaggavaṇṇanā niṭṭhitā.</centered>
    <centered line="567">Tatiyo paṇṇāsako samatto.</centered>
    <subhead line="568">16. Soḷasamavaggo</subhead>
    <subhead line="569">3. Sukhānuppadānakathāvaṇṇanā</subhead>
    <paragraph line="570" number="747-748"><bold>Na tassā</bold>ti yassa taṃ anuppadissati, na tassa. Yo hi anuppadeti, yassa ca anuppadeti, tadubhayavinimuttā idha pareti adhippetā.</paragraph>
    <centered line="571">Sukhānuppadānakathāvaṇṇanā niṭṭhitā.</centered>
    <subhead line="572">4. Adhigayhamanasikārakathāvaṇṇanā</subhead>
    <paragraph line="573" number="749-753"><bold>Taṃcittatāyā</bold>ti <pageBreak edition="Myanmar" number="0.0142" /> ettha manasikaronto yadi sabbasaṅkhāre ekato manasi karoti, yena cittena manasi karoti, sabbasaṅkhārantogadhattā tasmiṃyeva khaṇe taṃ cittaṃ manasi kātabbaṃ etassāti taṃcittatā nāma doso āpajjatīti dassento āha <bold>‘‘tadeva ārammaṇabhūta’’</bold>ntiādi. Etena tasseva tena manasikaraṇāsambhavamāha, <bold>taṃ vā</bold>tiādinā pana sasaṃvedanāvādāpattinti ayametesaṃ viseso.</paragraph>
    <centered line="574">Adhigayhamanasikārakathāvaṇṇanā niṭṭhitā.</centered>
    <centered line="575">Soḷasamavaggavaṇṇanā niṭṭhitā.</centered>
    <subhead line="576">17. Sattarasamavaggo</subhead>
    <subhead line="577">1. Atthiarahatopuññūpacayakathāvaṇṇanā</subhead>
    <paragraph line="578" number="776-779"><bold>Kiriyacittaṃ</bold><pageBreak edition="Vipassana Research Institut" number="0.0147" /><bold>abyākataṃ anādiyitvā</bold>ti ‘‘kiriyacittaṃ abyākata’’nti aggahetvā, dānādipavattanena dānamayādipuññattena ca gahetvāti attho.</paragraph>
    <centered line="579">Atthiarahatopuññūpacayakathāvaṇṇanā niṭṭhitā.</centered>
    <subhead line="580">2. Natthiarahatoakālamaccūtikathāvaṇṇanā</subhead>
    <paragraph line="581" number="780"><bold>Aladdhavipākavārāna</bold>nti vipākadānaṃ pati aladdhokāsānaṃ. <bold>Byantībhāva</bold>nti vigatantataṃ, vigamaṃ avipākanti attho.</paragraph>
    <paragraph line="582" number="781"><bold>Tato para</bold>nti byatirekena atthasiddhi, na kevalena anvayenāti āha <bold>‘‘tāva na kamati, tato paraṃ kamatīti laddhiyā paṭikkhipatī’’</bold>ti. Tattha <bold>tato para</bold>nti pubbe katassa kammassa parikkhayagamanato paraṃ. <bold>Natthi pāṇātipāto</bold> pāṇātipātalakkhaṇābhāvatoti adhippāyo. Tameva lakkhaṇābhāvaṃ dassetuṃ <bold>‘‘pāṇopāṇasaññitā’’</bold>tiādi vuttaṃ. Tattha <bold>na tenā</bold>ti yo parena upakkamo kato <pageBreak edition="Myanmar" number="0.0143" />, tena upakkamena na mato, dhammatāmaraṇeneva matoti <bold>dubbiññeyyaṃ</bold> avisesavidūhi, dubbiññeyyaṃ vā hotu suviññeyyaṃ vā, aṅgapāripūriyāva pāṇātipāto.</paragraph>
    <centered line="583">Natthiarahatoakālamaccūtikathāvaṇṇanā niṭṭhitā.</centered>
    <subhead line="584">3. Sabbamidaṃkammatotikathāvaṇṇanā</subhead>
    <paragraph line="585" number="784"><bold>Abījato</bold>ti <pageBreak edition="Vipassana Research Institut" number="0.0148" /> sabbena sabbaṃ abījato aññabījato ca. <bold>Ta</bold>nti deyyadhammaṃ, gilānapaccayanti attho.</paragraph>
    <centered line="586">Sabbamidaṃkammatotikathāvaṇṇanā niṭṭhitā.</centered>
    <subhead line="587">4. Indriyabaddhakathāvaṇṇanā</subhead>
    <paragraph line="588" number="788"><bold>Vināpi aniccaṭṭhenā</bold>ti aniccaṭṭhaṃ ṭhapetvāpi aṭṭhapetvāpīti attho, na aniccaṭṭhavirahenāti. Na hi aniccaṭṭhavirahitaṃ anindriyabaddhaṃ atthi.</paragraph>
    <centered line="589">Indriyabaddhakathāvaṇṇanā niṭṭhitā.</centered>
    <subhead line="590">7. Navattabbaṃsaṅghodakkhiṇaṃvisodhetītikathāvaṇṇanā</subhead>
    <paragraph line="591" number="793-794"><bold>Appaṭiggahaṇato</bold>ti paṭiggāhakattābhāvato.</paragraph>
    <centered line="592">Navattabbaṃsaṅghodakkhiṇaṃvisodhetītikathāvaṇṇanā niṭṭhitā.</centered>
    <subhead line="593">11. Dakkhiṇāvisuddhikathāvaṇṇanā</subhead>
    <paragraph line="594" number="800-801"><bold>Paṭiggāhakanirapekkhā</bold>ti paṭiggāhakassa guṇavisesanirapekkhā, tassa dakkhiṇeyyabhāvena vināti attho. Tenāha <bold>‘‘paṭiggāhakena</bold><pageBreak edition="Myanmar" number="0.0144" /><bold>paccayabhūtena vinā’’</bold>ti. <bold>Saccameta</bold>nti <pageBreak edition="Vipassana Research Institut" number="0.0149" /> laddhikittanena vuttabhāvameva paṭijānāti. Paṭiggāhakassa <bold>vipākanibbattanaṃ</bold> dānacetanāya mahāphalatā. Paccayabhāvoyeva hi tassa, na tassā kāraṇattaṃ. Tenāha <bold>‘‘dānacetanānibbattanena yadi bhaveyyā’’</bold>tiādi.</paragraph>
    <centered line="595">Dakkhiṇāvisuddhikathāvaṇṇanā niṭṭhitā.</centered>
    <centered line="596">Sattarasamavaggavaṇṇanā niṭṭhitā.</centered>
    <subhead line="597">18. Aṭṭhārasamavaggo</subhead>
    <subhead line="598">1. Manussalokakathāvaṇṇanā</subhead>
    <paragraph line="599" number="802-803"><bold>Gahaṇa</bold>nti micchāgahaṇaṃ.</paragraph>
    <centered line="600">Manussalokakathāvaṇṇanā niṭṭhitā.</centered>
    <subhead line="601">2. Dhammadesanākathāvaṇṇanā</subhead>
    <paragraph line="602" number="804-806"><bold>Tassa ca</bold> nimmitabuddhassa desanaṃ sampaṭicchitvā āyasmatā ānandena sayameva ca desito.</paragraph>
    <centered line="603">Dhammadesanākathāvaṇṇanā niṭṭhitā.</centered>
    <subhead line="604">6. Jhānasaṅkantikathāvaṇṇanā</subhead>
    <paragraph line="605" number="813-816"> Vitakkavicāresu virattacittatā tattha ādīnavamanasikāro, tadākāro ca dutiyajjhānūpacāroti āha <bold>‘‘vitakkavicārā ādīnavato manasi kātabbā, tato dutiyajjhānena bhavitabba’’</bold>nti.</paragraph>
    <centered line="606">Jhānasaṅkantikathāvaṇṇanā niṭṭhitā.</centered>
    <subhead line="607">7. Jhānantarikakathāvaṇṇanā</subhead>
    <paragraph line="608" number="817-819"> Na <pageBreak edition="Myanmar" number="0.0145" /><pageBreak edition="Vipassana Research Institut" number="0.0150" /> paṭhamajjhānaṃ vitakkābhāvato, nāpi dutiyajjhānaṃ vicārasabbhāvatoti jhānametaṃ na hotīti dassento āha <bold>‘‘paṭhamajjhānādīsu aññatarabhāvābhāvato na jhāna’’</bold>nti.</paragraph>
    <centered line="609">Jhānantarikakathāvaṇṇanā niṭṭhitā.</centered>
    <subhead line="610">9. Cakkhunārūpaṃpassatītikathāvaṇṇanā</subhead>
    <paragraph line="611" number="826-827"> ‘‘Cakkhunā rūpaṃ disvā’’ti iminā cakkhuviññāṇena paṭijānanassa aggahaṇe aruciṃ sūcento āha <bold>‘‘manoviññāṇapaṭijānanaṃ kira sandhāyā’’</bold>ti. Tenevāha <bold>‘‘manoviññāṇapaṭijānanaṃ panā’’</bold>tiādi. <bold>Tasmā</bold>ti manoviññāṇapaṭijānanasseva adhippetattāti attho. <bold>Evaṃ sante</bold>ti yadi rūpena rūpaṃ paṭivijānāti, rūpaṃ paṭivijānantampi manoviññāṇaṃ rūpavijānanaṃ hoti, na rūpadassananti āha <bold>‘‘manoviññāṇapaṭijānanaṃ pana rūpadassanaṃ kathaṃ hotī’’</bold>ti.</paragraph>
    <centered line="612">Cakkhunārūpaṃpassatītikathāvaṇṇanā niṭṭhitā.</centered>
    <centered line="613">Aṭṭhārasamavaggavaṇṇanā niṭṭhitā.</centered>
    <subhead line="614">19. Ekūnavīsatimavaggo</subhead>
    <subhead line="615">1. Kilesapajahanakathāvaṇṇanā</subhead>
    <paragraph line="616" number="828-831"><bold>Te panā</bold>ti ye ariyamaggena pahīnā kilesā, te pana. Kāmañcettha maggena pahātabbakilesā maggabhāvanāya asati uppajjanārahā khaṇattayaṃ na āgatāti ca anāgatā nāma <pageBreak edition="Vipassana Research Institut" number="0.0151" /> siyuṃ, yasmā pana te na uppajjissanti, tasmā tathā na vuccantīti daṭṭhabbaṃ. Tenevāha <bold>‘‘nāpi bhavissantī’’</bold>ti.</paragraph>
    <centered line="617">Kilesapajahanakathāvaṇṇanā niṭṭhitā.</centered>
    <subhead line="618">2. Suññatakathāvaṇṇanā</subhead>
    <paragraph line="619" number="832"> Yena <pageBreak edition="Myanmar" number="0.0146" /> avasavattanaṭṭhena paraparikappito natthi etesaṃ attano visayanti anattāti vuccanti sabhāvadhammā, svāyaṃ anattatāti āha <bold>‘‘avasavattanākāro anattatā’’</bold>ti. Sā panāyaṃ yasmā atthato asārakatāva hoti, tasmā tadekadesena taṃ dassetuṃ <bold>‘‘atthato jarāmaraṇamevā’’</bold>ti āha. Evaṃ sati lakkhaṇasaṅkaro siyā, tesaṃ panidaṃ adhippāyakittananti daṭṭhabbaṃ. Arūpadhammānaṃ avasavattanākāratāya eva hi anattalakkhaṇassa saṅkhārakkhandhapariyāpannatā.</paragraph>
    <centered line="620">Suññatakathāvaṇṇanā niṭṭhitā.</centered>
    <subhead line="621">3. Sāmaññaphalakathāvaṇṇanā</subhead>
    <paragraph line="622" number="835-836"><bold>Pattidhamma</bold>nti heṭṭhā vuttaṃ samannāgamamāha.</paragraph>
    <centered line="623">Sāmaññaphalakathāvaṇṇanā niṭṭhitā.</centered>
    <subhead line="624">5. Tathatākathāvaṇṇanā</subhead>
    <paragraph line="625" number="841-843"><bold>Rūpādīnaṃ sabhāvatā</bold>ti etena rūpādayo eva sabhāvatāti imamatthaṃ paṭikkhipati <pageBreak edition="Vipassana Research Institut" number="0.0152" />. Yato taṃ paravādī rūpādīsu apariyāpannaṃ icchati. Tenāha <bold>‘‘bhāvaṃ hesa tathatāti vadati, na bhāvayoga’’</bold>nti. Tattha <bold>bhāva</bold>nti dhammamattaṃ, pakatīti attho ‘‘jātidhamma’’ntiādīsu viya. Rūpādīnañhi ruppanādipakati tathā asaṅkhatāti ca paravādino laddhi. Tena vuttaṃ <bold>‘‘na bhāvayoga’’</bold>nti. Yena hi bhāvo sabhāvadhammo yujjati, ekībhāvameva gacchati, taṃ ruppanādilakkhaṇaṃ bhāvayogo. Taṃ pana rūpādito anaññaṃ, tato eva saṅkhataṃ, aviparītaṭṭhena pana ‘‘tatha’’nti vuccati.</paragraph>
    <centered line="626">Tathatākathāvaṇṇanā niṭṭhitā.</centered>
    <subhead line="627">6. Kusalakathāvaṇṇanā</subhead>
    <paragraph line="628" number="844-846"> Anavajjabhāvamatteneva <pageBreak edition="Myanmar" number="0.0147" /> kusalanti yojanā. <bold>Tasmā</bold>ti yasmā avajjarahitaṃ anavajjaṃ, anavajjabhāvamatteneva ca kusalaṃ, tasmā nibbānaṃ kusalanti.</paragraph>
    <centered line="629">Kusalakathāvaṇṇanā niṭṭhitā.</centered>
    <subhead line="630">7. Accantaniyāmakathāvaṇṇanā</subhead>
    <paragraph line="631" number="847"> Yaṃ ‘‘ekavāraṃ nimuggo tathā nimuggova hoti, etassa puna bhavato vuṭṭhānaṃ nāma natthī’’ti aṭṭhakathāyaṃ āgataṃ, so pana ācariyavādo, na aṭṭhakathānayoti dassento <bold>‘‘tāya jātiyā…pe… maññamāno’’</bold>ti āha. Tattha <bold>tāya jātiyā</bold>ti yassaṃ jātiyaṃ puggalo kammāvaraṇādiāvaraṇehi samannāgato hoti, tāya jātiyā. <bold>Saṃsārakhāṇukabhāvo</bold> vassabhaññādīnaṃ viya makkhaliādīnaṃ viya ca daṭṭhabbo. So ca ahetukādimicchādassanassa phalabhāveneva veditabbo, na accantaniyāmassa nāma kassaci atthibhāvato. Yathā hi vimuccantassa koci niyāmo nāma natthi ṭhapetvā maggena bhavaparicchedaṃ, evaṃ avimuccantassapi koci saṃsāraniyāmo nāma <pageBreak edition="Vipassana Research Institut" number="0.0153" /> natthi. Tādisassa pana micchādassanassa balavabhāve aparimitakappaparicchede cirataraṃ saṃsārappabandho hoti, apāyūpapatti ca yattha saṃsārakhāṇusamaññā.</paragraph>
    <paragraph line="632">Yaṃ paneke vadanti ‘‘attheva accantaṃ saṃsaritā anantattā sattanikāyassā’’ti, tampi apuññabahulaṃ sattasantānaṃ sandhāya vuttaṃ siyā. Na hi mātughātakādīnaṃ tenattabhāvena sammattaniyāmokkamanantarāyabhūto micchattaniyāmo viya sattānaṃ vimuttantarāyakaro saṃsāraniyāmo nāma natthi. Yāva pana na maggaphalassa upanissayo upalabbhati, tāva saṃsāro aparicchinno. Yadā ca so upaladdho, tadā so paricchinno evāti daṭṭhabbaṃ.</paragraph>
    <paragraph line="633">Yathā niyatasammādassanaṃ, evaṃ niyatamicchādassanenapi savisaye ekaṃsagāhavasena ukkaṃsagatena bhavitabbanti tena samannāgatassa puggalassa sati accantaniyāme kathaṃ tasmiṃ abhinivesavisaye anekaṃsagāho uppajjeyya, abhinivesantaraṃ vā viruddhaṃ yadi uppajjeyya, accantaniyāmo eva na <pageBreak edition="Myanmar" number="0.0148" /> siyāti pāḷiyaṃ vicikicchuppattiniyāmantaruppatticodanā katā. Na hi vicikicchā viya sammattaniyatapuggalānaṃ yathākkamaṃ micchattasammattaniyatapuggalānaṃ sammattamicchattaniyatā dhammā kadācipi uppajjanti, aviruddhaṃ pana niyāmantarameva hotīti ānantarikantaraṃ viya micchādassanantaraṃ samānajātikaṃ na nivattetīti viruddhaṃyeva dassetuṃ pāḷiyaṃ vicikicchā viya sassatucchedadiṭṭhiyo eva uddhaṭā. Evamettha vicikicchuppattiniyāmantaruppattīnaṃ niyāmantaruppattinivattakabhāvo veditabbo, accantaniyāmo ca nivattissatīti ca viruddhametanti pana <bold>‘‘vicāretvāva gahetabbā’’</bold>ti vuttaṃ siyā.</paragraph>
    <centered line="634">Accantaniyāmakathāvaṇṇanā niṭṭhitā.</centered>
    <subhead line="635">8. Indriyakathāvaṇṇanā</subhead>
    <paragraph line="636" number="853-856"> Yathā lokuttarā saddhādayo eva saddhindriyādīni, evaṃ lokiyāpi. Kasmā <pageBreak edition="Vipassana Research Institut" number="0.0154" />? Tatthāpi adhimokkhalakkhaṇādinā indaṭṭhasabbhāvato. Saddheyyādivatthūsu saddahanādimattameva hi tanti imamatthaṃ dassento āha <bold>‘‘lokuttarānaṃ…pe… daṭṭhabbo’’</bold>ti.</paragraph>
    <centered line="637">Indriyakathāvaṇṇanā niṭṭhitā.</centered>
    <centered line="638">Ekūnavīsatimavaggavaṇṇanā niṭṭhitā.</centered>
    <subhead line="639">20. Vīsatimavaggo</subhead>
    <subhead line="640">2. Ñāṇakathāvaṇṇanā</subhead>
    <paragraph line="641" number="863-865"> Kāmaṃ pubbabhāgepi attheva dukkhapariññā, atthasādhikā pana sā maggakkhaṇikā evāti ukkaṃsagataṃ dukkhapariññaṃ sandhāya avadhārento āha <bold>‘‘dukkhaṃ…pe… maggañāṇameva dīpetī’’</bold>ti. Taṃ pana avadhāraṇaṃ na ñāṇantaranivattanaṃ, atha kho ñāṇantarassa yathādhigatakiccanivattanaṃ daṭṭhabbaṃ. Tenāha <bold>‘‘na tasseva ñāṇabhāva’’</bold>ntiādi.</paragraph>
    <centered line="642">Ñāṇakathāvaṇṇanā niṭṭhitā.</centered>
    <subhead line="643">3. Nirayapālakathāvaṇṇanā</subhead>
    <paragraph line="644" number="866-868"> Nerayike <pageBreak edition="Myanmar" number="0.0149" /> niraye pālenti, tato niggantuṃ appadānavasena rakkhantīti <bold>nirayapālā</bold>. Nirayapālatāya vā nerayikānaṃ narakadukkhena pariyonaddhāya alaṃ samatthāti <bold>nirayapālā</bold>. Kiṃ panete nirayapālā nerayikā, udāhu anerayikāti. Kiñcettha – yadi tāva nerayikā, nirayasaṃvattaniyena kammena nibbattāti sayampi nirayadukkhaṃ paccanubhaveyyuṃ, tathā sati aññesaṃ nerayikānaṃ yātanāya asamatthā siyuṃ, ‘‘ime nerayikā, ime nirayapālā’’ti vavatthānañca na siyā. Ye ca ye yātenti, tehi samānarūpabalappamāṇehi itaresaṃ bhayasantāsā na <pageBreak edition="Vipassana Research Institut" number="0.0155" /> siyuṃ. Atha anerayikā, tesaṃ tattha kathaṃ sambhavoti? Vuccate – anerayikā nirayapālā anirayagatisaṃvattaniyakammanibbattā. Nirayūpapattisaṃvattaniyakammato hi aññeneva kammunā te nibbattanti rakkhasajātikattā. Tathā hi vadanti –</paragraph>
    <gatha1 line="645">‘‘Kodhanā kurūrakammantā, pāpābhirucino tathā;</gatha1>
    <gathalast line="646">Dukkhitesu ca nandanti, jāyanti yamarakkhasā’’ti.</gathalast>
    <paragraph line="647">Tattha yadeke vadanti ‘‘yātanādukkhassa appaṭisaṃvedanato, aññathā puna aññamaññaṃ yāteyyu’’nti ca evamādi, tayidaṃ ākāsaromaṭṭhanaṃ nirayapālānaṃ nerayikabhāvasseva abhāvato. Ye pana vadeyyuṃ – yadipi anerayikā nirayapālā, ayomayāya pana ādittāya sampajjalitāya sajotibhūtāya nirayabhūmiyā parivattamānā kathaṃ nāma dukkhaṃ nānubhavantīti? Kammānubhāvato. Yathā hi iddhimanto cetovasippattā mahāmoggallānādayo nerayike anukampantā iddhibalena nirayabhūmiṃ upagatā tattha dāhadukkhena na bādhīyanti, evaṃ sampadamidaṃ daṭṭhabbaṃ.</paragraph>
    <paragraph line="648">Taṃ iddhivisayassa acinteyyabhāvatoti ce? Idampi taṃsamānaṃ kammavipākassa acinteyyabhāvato. Tathārūpena hi kammunā te nibbattā yathā nirayadukkhena abādhitā eva hutvā nerayike yātenti, na cettakena bāhiravisayābhāvo vijjati iṭṭhāniṭṭhatāya paccekaṃ dvārapurisesu vibhattasabhāvattā. Tathā hi ekaccassa dvārassa purisassa iṭṭhaṃ <pageBreak edition="Myanmar" number="0.0150" /> ekaccassa aniṭṭhaṃ, ekaccassa ca aniṭṭhaṃ ekaccassa iṭṭhaṃ hoti. Evañca katvā yadeke vadanti ‘‘natthi kammavasena tejasā parūpatāpana’’ntiādi, tadapāhataṃ hoti. Yaṃ pana vadanti ‘‘anerayikānaṃ tesaṃ kathaṃ tattha sambhavo’’ti nerayikānaṃ yātakabhāvato. Nerayikasattayātanāyoggañhi attabhāvaṃ nibbattentaṃ kammaṃ tādisanikantivināmitaṃ nirayaṭṭhāneyeva nibbatteti. Te ca nerayikehi adhikatarabalārohapariṇāhā ativiya bhayānakasantāsakurūratarapayogā ca honti. Eteneva tattha kākasunakhādīnampi nibbatti saṃvaṇṇitāti daṭṭhabbaṃ.</paragraph>
    <paragraph line="649">Kathamaññagatikehi aññagatikabādhananti ca na vattabbaṃ aññatthāpi tathā dassanato. Yaṃ paneke vadanti ‘‘asattasabhāvā nirayapālā nirayasunakhādayo cā’’ti, taṃ tesaṃ matimattaṃ aññattha <pageBreak edition="Vipassana Research Institut" number="0.0156" /> tathā adassanato. Na hi kāci atthi tādisī dhammappavatti, yā asattasabhāvā, sampatisattehi appayojitā ca atthakiccaṃ sādhentī diṭṭhapubbā. Petānaṃ pānīyanivārakānaṃ daṇḍādihatthapurisānampi asattabhāve visesakāraṇaṃ natthi. Supinūpaghātopi atthakiccasamatthatāya appamāṇaṃ dassanādimattenapi tadatthasiddhito. Tathā hi supine āhārūpabhogādinā na atthasiddhi atthi, nimmānarūpaṃ panettha laddhaparihāraṃ iddhivisayassa acinteyyabhāvato. Idhāpi kammavipākassa acinteyyabhāvatoti ce? Taṃ na, asiddhattā. Nerayikānaṃ kammavipāko nirayapālāti asiddhametaṃ, vuttanayena pana nesaṃ sattabhāvo eva siddho. Sakkā hi vattuṃ sattasaṅkhātā nirayapālasaññitā dhammappavatti sābhisandhikā parūpaghāti atthakiccasabbhāvato ojāhārādirakkhasasantati viyāti. Abhisandhipubbakatā cettha na sakkā paṭikkhipituṃ tathā tathā abhisandhiyā yātanato, tato eva na saṅghāṭapabbatādīhi anekantikatā. Ye pana vadanti ‘‘bhūtavisesā eva te vaṇṇasaṇṭhānādivisesavanto bheravākārā narakapālāti samaññaṃ labhantī’’ti, tadasiddhaṃ. Ujukameva pāḷiyaṃ ‘‘atthi niraye nirayapālā’’ti vādassa patiṭṭhāpitattā.</paragraph>
    <paragraph line="650">Apica yathā ariyavinaye narakapālānaṃ bhūtamattatā asiddhā, tathā paññattimattavādinopi tesaṃ bhūtamattatā asiddhāva. Na hi tassa bhūtāni nāma santi. Yadi paramatthaṃ gahetvā voharati, atha kasmā vedanādike <pageBreak edition="Myanmar" number="0.0151" /> eva paṭikkhipatīti? Tiṭṭhatesā anavaṭṭhitatakkānaṃ appahīnasammohavipallāsānaṃ vādavīmaṃsā, evaṃ attheva nirayapālāti niṭṭhamettha gantabbaṃ. Sati ca nesaṃ sabbhāve, asatipi bāhire visaye narake viya desādiniyamo hotīti vādo na sijjhati evāti daṭṭhabbaṃ.</paragraph>
    <centered line="651">Nirayapālakathāvaṇṇanā niṭṭhitā.</centered>
    <subhead line="652">4. Tiracchānakathāvaṇṇanā</subhead>
    <paragraph line="653" number="869-871"><bold>Tassā</bold>ti erāvaṇanāmakassa devaputtassa. Tahiṃ kīḷanakāle hatthivaṇṇena vikubbanaṃ <pageBreak edition="Vipassana Research Institut" number="0.0157" /> sandhāya <bold>‘‘hatthināgassā’’</bold>ti vuttaṃ. <bold>Dibbayānassā</bold>ti etthāpi eseva nayo. Na hi ekantasukhappaccayaṭṭhāne sagge dukkhādhiṭṭhānassa akusalakammasamuṭṭhānassa attabhāvassa sambhavo yutto. Tenāha <bold>‘‘na tiracchānagatassā’’</bold>ti.</paragraph>
    <centered line="654">Tiracchānakathāvaṇṇanā niṭṭhitā.</centered>
    <subhead line="655">6. Ñāṇakathāvaṇṇanā</subhead>
    <paragraph line="656" number="876-877"> ‘‘Dvādasavatthukaṃ ñāṇaṃ lokuttara’’nti ettha dvādasavatthukassa ñāṇassa lokuttaratā patiṭṭhāpīyatīti dassento paṭhamavikappaṃ vatvā puna lokuttarañāṇassa dvādasavatthukatā patiṭṭhāpīyatīti dassetuṃ <bold>‘‘taṃ vā…pe… attho’’</bold>ti āha. <bold>Pariññeyya</bold>nti ettha <bold>iti</bold>-saddo ādiattho, pakārattho vā. Tena ‘‘pahātabba’’nti evamādiṃ saṅgaṇhāti. <bold>Pariññāta</bold>nti etthāpi eseva nayo. ‘‘Pariññeyyaṃ pariññāta’’ntiādinā parijānanādikiriyāya nibbattetabbatā nibbattitatā ca dassitā, na nibbattiyamānatāti. Yena pana sā hoti, taṃ dassetuṃ <bold>‘‘saccañāṇaṃ panā’’</bold>tiādi vuttaṃ. Tattha <bold>saccañāṇa</bold>nti dukkhādisaccasabhāvāvabodhakaṃ ñāṇaṃ, yaṃ sandhāya ‘‘idaṃ dukkha’’ntiādi vuttaṃ. <bold>Maggakkhaṇepī</bold>ti <bold>api</bold>-saddena tato <pageBreak edition="Myanmar" number="0.0152" /> pubbāparabhāgepīti daṭṭhabbaṃ. <bold>Parijānanādikiccasādhanavasena hoti</bold> asammohato visayato cāti adhippāyo.</paragraph>
    <centered line="657">Ñāṇakathāvaṇṇanā niṭṭhitā.</centered>
    <centered line="658">Vīsatimavaggavaṇṇanā niṭṭhitā.</centered>
    <centered line="659">Catuttho paṇṇāsako samatto.</centered>
    <subhead line="660">21. Ekavīsatimavaggo</subhead>
    <subhead line="661">1. Sāsanakathāvaṇṇanā</subhead>
    <paragraph line="662" number="878"><bold>Samudāyā</bold>ti <pageBreak edition="Vipassana Research Institut" number="0.0158" /> ‘‘sāsanaṃ navaṃ kata’’ntiādinā pucchāvasena pavattā vacanasamudāyā. <bold>Ekadesāna</bold>nti tadavayavānaṃ. ‘‘Tīsupi pucchāsū’’ti evaṃ <bold>adhikaraṇabhāvena vuttā</bold>.</paragraph>
    <centered line="663">Sāsanakathāvaṇṇanā niṭṭhitā.</centered>
    <subhead line="664">4. Iddhikathāvaṇṇanā</subhead>
    <paragraph line="665" number="883-884"><bold>Adhippāyavasenā</bold>ti tathā tathā adhimuccanādhippāyavasena.</paragraph>
    <centered line="666">Iddhikathāvaṇṇanā niṭṭhitā.</centered>
    <subhead line="667">7. Dhammakathāvaṇṇanā</subhead>
    <paragraph line="668" number="887-888"> Rūpasabhāvo rūpaṭṭhoti āha <bold>‘‘rūpaṭṭho nāma koci rūpato añño natthī’’</bold>ti. Yaṃ pana yato aññaṃ, na taṃ taṃsabhāvanti āha <bold>‘‘rūpaṭṭhato aññaṃ rūpañca na hotī’’</bold>ti, rūpameva na hotīti attho. Etena byatirekato tamatthaṃ sādheti. <bold>Tasmā</bold>ti yasmā rūpato añño rūpaṭṭho natthi, rūpaṭṭhato ca aññaṃ rūpaṃ, tasmā <bold>rūpaṃ rūpameva</bold> rūpasabhāvamevāti <pageBreak edition="Myanmar" number="0.0153" /><bold>eva</bold>-kārena nivattitaṃ dasseti <bold>‘‘na vedanādisabhāva’’</bold>nti. <bold>Adhippāyenā</bold>ti rūparūpaṭṭhānaṃ anaññattādhippāyena. <bold>Aññathā</bold>ti tesaṃ aññatte rūpaṭṭhena niyamena rūpaṃ niyatanti vattabbanti yojanā. <bold>Dassitoyeva hoti</bold> atthato āpannattā. Na hi abhinne vatthusmiṃ pariyāyantarabhedaṃ karoti. <bold>Aññatta</bold>nti rūpasabhāvānaṃ rūparūpaṭṭhānañca. Sasāminiddesasiddhābhedā ‘‘silāputtakassa sarīra’’nti <pageBreak edition="Vipassana Research Institut" number="0.0159" /> viya, kappanāmattato cāyaṃ bhedo, na paramatthatoti āha <bold>‘‘gahetvā viya pavatto’’</bold>ti. <bold>Vedanādīhi nānattamevā</bold>ti vedanādīhi aññattameva. <bold>So sabhāvo</bold>ti so rūpasabhāvo. <bold>Nānattasaññāpanattha</bold>nti rūpassa sabhāvo, na vedanādīnanti evaṃ bhedassa ñāpanatthaṃ. <bold>Tañca vacana</bold>nti ‘‘rūpaṃ rūpaṭṭhena na niyata’’nti vacanaṃ. <bold>Vuttappakārenā</bold>ti ‘‘rūpaṭṭhato aññassa rūpassa abhāvā’’tiādinā vuttākārena. Yadi sadosaṃ, atha kasmā paṭijānātīti yojanā.</paragraph>
    <paragraph line="669"><bold>Vuttameva kāraṇa</bold>nti ‘‘rūpaṃ rūpameva, na vedanādisabhāva’’nti evaṃ vuttameva yuttiṃ. <bold>Parena codita</bold>nti ‘‘na vattabbaṃ rūpaṃ rūpaṭṭhena niyata’’ntiādinā paravādino codanaṃ sandhāyāha. <bold>Tameva kāraṇaṃ dassetvā</bold>ti tameva yathāvuttaṃ yuttiṃ ‘‘ettha hī’’tiādinā dassetvā. <bold>Codanaṃ nivattetī</bold>ti ‘‘atha kasmā paṭijānātī’’ti vuttaṃ codanaṃ nivatteti. Yamatthaṃ sandhāya ‘‘ito aññathā’’ti vuttaṃ, taṃ dassetuṃ <bold>‘‘rūpādī’’</bold>tiādi vuttaṃ.</paragraph>
    <centered line="670">Dhammakathāvaṇṇanā niṭṭhitā.</centered>
    <centered line="671">Ekavīsatimavaggavaṇṇanā niṭṭhitā.</centered>
    <subhead line="672">22. Bāvīsatimavaggo</subhead>
    <subhead line="673">2. Kusalacittakathāvaṇṇanā</subhead>
    <paragraph line="674" number="894-895"><bold>Purimajavanakkhaṇe</bold>ti parinibbānacittato anantarātītapurimajavanavārakkhaṇe.</paragraph>
    <centered line="675">Kusalacittakathāvaṇṇanā niṭṭhitā.</centered>
    <subhead line="676">3. Āneñjakathāvaṇṇanā</subhead>
    <paragraph line="677" number="896"> Hetusarūpārammaṇasampayuttadhammārammaṇādito <pageBreak edition="Myanmar" number="0.0154" /><pageBreak edition="Vipassana Research Institut" number="0.0160" /> bhavaṅgasadisattā <bold>cuticittaṃ ‘‘bhavaṅgacitta’’nti āha</bold>.</paragraph>
    <centered line="678">Āneñjakathāvaṇṇanā niṭṭhitā.</centered>
    <subhead line="679">5-7. Tissopikathāvaṇṇanā</subhead>
    <paragraph line="680" number="898-900"> Arahattappattipi gabbheyeva atthīti maññati. Sattavassikā hi sopākasāmaṇerādayo arahattaṃ pattā. Sattavassikopi gabbho atthīti paravādino adhippāyo. Ākāsena gacchanto viya supinaṃ <bold>ākāsasupinaṃ</bold>. Taṃ abhiññānibbattaṃ maññatīti nidassanaṃ katvā dassento āha <bold>‘‘ākāsagamanādiabhiññā viyā’’</bold>ti. Heṭṭhimānaṃ catunnaṃ vā maggānaṃ adhigamena dhammābhisamayo aggaphalādhigamena arahattappatti ca supine atthīti maññatīti yojanā.</paragraph>
    <centered line="681">Tissopikathāvaṇṇanā niṭṭhitā.</centered>
    <subhead line="682">9. Āsevanapaccayakathāvaṇṇanā</subhead>
    <paragraph line="683" number="903-905"><bold>Bījaṃ catumadhurabhāvaṃ na gaṇhātī</bold>ti idaṃ sakasamayavasena vuttaṃ, parasamaye pana rūpadhammāpi arūpadhammehi samānakkhaṇā eva icchitā. Tenevāha <bold>‘‘sabbe dhammā khaṇikā’’</bold>ti. Khaṇikattepi vā acetanesupi anindriyabaddharūpesu bhāvanāviseso labbhati, kimaṅgaṃ pana sacetanesūti dassetuṃ <bold>‘‘yathā bījaṃ catumadhurabhāvaṃ na gaṇhātī’’</bold>ti nidassananti daṭṭhabbaṃ. <bold>Āsevento nāma koci dhammo natthi</bold> ittaratāya anavaṭṭhānatoti adhippāyo. Ittarakhaṇatāya eva pana āsevanaṃ labbhati. Kusalādibhāvena hi attasadisassa payogena karaṇīyassa <pageBreak edition="Vipassana Research Institut" number="0.0161" /> punappunaṃ karaṇappavattanaṃ attasadisatāpādanaṃ vāsanaṃ vā āsevanaṃ pure paricitagantho viya pacchimassāti.</paragraph>
    <centered line="684">Āsevanapaccayakathāvaṇṇanā niṭṭhitā.</centered>
    <subhead line="685">10. Khaṇikakathāvaṇṇanā</subhead>
    <paragraph line="686" number="906-907"><bold>Pathaviyādirūpesū</bold>ti <pageBreak edition="Myanmar" number="0.0155" /> anekakalāpasamudāyabhūtesu sasambhārapathavīādirūpesu. Tattha hi kesuci purimuppannesu ṭhitesu kesañci tadaññesaṃ uppādo, tato purimantaruppannānaṃ kesañci nirodho hoti ekekakalāparūpesu samānuppādanirodhattā tesaṃ. <bold>Evaṃ patiṭṭhāna</bold>nti evaṃ vuttappakārena asamānuppādanirodhena pabandhena patiṭṭhānapavattīti attho. Sā panāyaṃ yathāvuttā pavatti kasmā rūpasantatiyā evāti āha <bold>‘‘na hi rūpāna’’</bold>ntiādi. Tassattho – yadi sabbe saṅkhatadhammā samānakkhaṇā, tathā sati arūpasantatiyā viya rūpasantatiyāpi anantarādipaccayena vidhinā pavatti siyā, na cetaṃ atthi. Yadi siyā, cittakkhaṇe cittakkhaṇe pathavīādīnaṃ uppādanirodhehi bhavitabbanti.</paragraph>
    <centered line="687">Khaṇikakathāvaṇṇanā niṭṭhitā.</centered>
    <centered line="688">Bāvīsatimavaggavaṇṇanā niṭṭhitā.</centered>
    <subhead line="689">23. Tevīsatimavaggo</subhead>
    <subhead line="690">1. Ekādhippāyakathāvaṇṇanā</subhead>
    <paragraph line="691" number="908"><bold>Eka</bold>-saddo aññatthopi hoti ‘‘ittheke abhivadantī’’tiādīsu viya, aññattañcettha <pageBreak edition="Vipassana Research Institut" number="0.0162" /> rāgādhippāyato veditabbaṃ, puthujjanassa pana sachandarāgaparibhogabhāvato āha <bold>‘‘rāgādhippāyato aññādhippāyovāti vuttaṃ hotī’’</bold>ti. Ko pana so aññādhippāyoti? Karuṇādhippāyo. Tena vuttaṃ <bold>‘‘karuṇādhippāyena ekādhippāyo’’</bold>ti. Ayañca nayo itthiyā jīvitarakkhaṇatthaṃ kāruññena manorathaṃ pūrentassa bodhisattassa saṃvaravināso na hotīti evaṃvādinaṃ paravādiṃ sandhāya vutto, paṇidhānādhippāyavādinaṃ pana sandhāya <bold>‘‘eko adhippāyoti etthā’’</bold>tiādi vuttaṃ. Puttamukhadassanādhippāyopi ettheva saṅgahaṃ gatoti daṭṭhabbaṃ. <bold>Ekatobhāve</bold>ti sahabhāve.</paragraph>
    <centered line="692">Ekādhippāyakathāvaṇṇanā niṭṭhitā.</centered>
    <subhead line="693">3-7. Issariyakāmakārikākathāvaṇṇanā</subhead>
    <paragraph line="694" number="910-914"><bold>Issariyenā</bold>ti <pageBreak edition="Myanmar" number="0.0156" /> cittissariyena, na cetovasibhāvenāti attho. <bold>Kāmakārikaṃ</bold> yathicchitanipphādanaṃ. <bold>Issariyakāmakārikāhetū</bold>ti issariyakāmakāribhāvanimittaṃ, tassa nibbattanatthanti attho. <bold>Micchādiṭṭhiyā karīyatī</bold>ti micchābhiniveseneva yā kāci dukkarakārikā karīyatīti attho.</paragraph>
    <centered line="695">Issariyakāmakārikākathāvaṇṇanā niṭṭhitā.</centered>
    <subhead line="696">8. Patirūpakathāvaṇṇanā</subhead>
    <paragraph line="697" number="915-916"><bold>Mettādayo viyā</bold>ti yathā mettā karuṇā muditā ca sinehasabhāvāpi arañjanasabhāvattā asaṃkiliṭṭhattā ca na rāgo, evaṃ rāgapatirūpako koci dhammo natthi ṭhapetvā mettādayo, aññacittassa siniyhanākāro rāgasseva pavattiākāroti attho. Tenevāha <bold>‘‘rāgameva gaṇhātī’’</bold>ti. <bold>Evaṃ dosepī</bold>ti ettha issādayo viya na doso dosapatirūpako koci atthīti dosameva gaṇhātīti yojetabbaṃ. Ṭhapetvā hi issādayo aññacittassa dussanākāro dosasseva pavattiākāroti.</paragraph>
    <centered line="698">Patirūpakathāvaṇṇanā niṭṭhitā.</centered>
    <subhead line="699">9. Aparinipphannakathāvaṇṇanā</subhead>
    <paragraph line="700" number="917-918"><bold>Aniccādiko</bold><pageBreak edition="Vipassana Research Institut" number="0.0163" /><bold>bhāvo</bold>ti aniccasaṅkhārapaṭiccasamuppannatādiko bhāvo dhammo pakati etassāti attho. <bold>Dukkhaññeva parinipphanna</bold>nti ‘‘dukkhasaccaṃ sandhāya pucchā katā, na dukkhatāmatta’’nti ayamattho viññāyati ‘‘na kevalañhi paṭhamasaccameva dukkha’’nti vacanena. Tathā sati paravādinā cakkhāyatanādīnaṃ aññesañca taṃsarikkhakānaṃ dhammānaṃ parinipphannatā nānujānitabbā siyā. Kasmā? Tesampi hi dukkhasaccena saṅgaho, na itarasaccehi. Yañhi samudayasaccato nibbattaṃ, taṃ nippariyāyato dukkhasaccaṃ <pageBreak edition="Myanmar" number="0.0157" />, itaraṃ saṅkhāradukkhatāya dukkhanti imamatthaṃ dassento <bold>‘‘na kevalañhī’’</bold>tiādimāha. Tattha <bold>na hi anupādinnānī</bold>ti iminā cakkhāyatanādīnaṃ samudayasaccena saṅgahābhāvamāha. <bold>Lokuttarānī</bold>ti iminā nirodhamaggasaccehi. Yadi evamettha yutti vattabbā, kimettha vattabbaṃ? Sabhāvo hesa paravādivādassa, yadidaṃ pubbenāparamasaṃsandanaṃ. Tathā hi so viññūhi paṭikkhitto. Tathā ceva taṃ amhehi tattha tattha vibhāvitaṃ. <bold>Eta</bold>nti ‘‘rūpaṃ aparinipphannaṃ, dukkhaññeva parinipphanna’’nti yadetaṃ tayā vuttaṃ, etaṃ no vata re vattabbe. Kasmā? Rūpassa ca dukkhattā. Rūpañhi aniccaṃ dukkhādhiṭṭhānañca. Tena vuttaṃ ‘‘yadaniccaṃ taṃ dukkhaṃ. Saṃkhittena pañcupādānakkhandhā dukkhā’’ti ca.</paragraph>
    <centered line="701">Aparinipphannakathāvaṇṇanā niṭṭhitā.</centered>
    <centered line="702">Tevīsatimavaggavaṇṇanā niṭṭhitā.</centered>
    <centered line="703">Kathāvatthupakaraṇa-anuṭīkā samattā.</centered>
    <centered line="704"> Namo tassa bhagavato arahato sammāsambuddhassa</centered>
  </content>
</document>