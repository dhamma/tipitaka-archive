<?xml version="1.0"?>
<document>
<metadata>
<normativeSource>http://tipitaka.org/romn/cscd/abh02t.tik3.xml</normativeSource>
<archivePath>roman/tika/abhidhammapitaka (tika)/vibhanga-mulatika/4. saccavibhango.xml</archivePath>
<title>4. Saccavibhaṅgo - Vibhaṅga-mūlaṭīkā - Abhidhammapiṭaka (ṭīkā) - Tīkā</title>
</metadata>
<body>
<chapter line="1">4. Saccavibhaṅgo</chapter>
<title line="2">1. Suttantabhājanīyaṃ</title>
<subhead line="3">Uddesavaṇṇanā</subhead>
<paragraph line="4" number="189"><bold>Sāsanakkamo</bold>ti <pageBreak edition="M" number="0.0050" /><pageBreak edition="V" number="0.0050" />ariyasaccāni vuccanti ariyasaccadesanā vā. Sakalañhi sāsanaṃ bhagavato vacanaṃ saccavinimuttaṃ natthīti saccesu kamati, sīlasamādhipaññāsaṅkhātaṃ vā sāsanaṃ etesu kamati, tasmā kamati etthāti kamo, kiṃ kamati? Sāsanaṃ, sāsanassa kamo <bold>sāsanakkamo</bold>ti saccāni sāsanapavattiṭṭhānāni vuccanti, taṃdesanā ca tabbohārenāti.</paragraph>
<paragraph line="5"><bold>Tathā</bold>ti taṃsabhāvāva. <bold>Avitathā</bold>ti amusāsabhāvā. <bold>Anaññathā</bold>ti aññākārarahitā. Dukkhadukkhatātaṃnimittatāhi aniṭṭhatā pīḷanaṭṭho, dvidhāpi paridahanaṃ, kilesadāhasamāyogo vā <bold>santāpaṭṭho</bold>ti ayametesaṃ viseso. Puggalahiṃsanaṃ vā <bold>pīḷanaṃ,</bold>attano eva tikhiṇabhāvo santāpanaṃ <bold>santāpo</bold>ti. Ettha ca <bold>pīḷanaṭṭho</bold>dukkhassa saraseneva āvibhavanākāro, itare yathākkamaṃ samudayamagganirodhadassanehi āvibhavanākārāti ayaṃ catunnampi viseso. Tatratatrābhinandanavasena byāpetvā ūhanaṃ rāsikaraṇaṃ dukkhanibbattanaṃ <bold>āyūhanaṃ,</bold>samudayato āgacchatīti vā āyaṃ, dukkhaṃ. Tassa ūhanaṃ pavattanaṃ <bold>āyūhanaṃ,</bold>sarasāvibhāvanākāro eso. Nidadāti dukkhanti <bold>nidānaṃ,</bold>‘‘idaṃ taṃ dukkha’’nti sampaṭicchāpentaṃ viya samuṭṭhāpetīti attho. Dukkhadassanena cāyaṃ <bold>nidānaṭṭho</bold>āvi bhavati. <bold>Saṃyogapalibodhaṭṭhā</bold>nirodhamaggadassanehi, te ca saṃsārasaṃyojanamagganivāraṇākārā daṭṭhabbā.</paragraph>
<paragraph line="6">Nissaranti <pageBreak edition="V" number="0.0051" />ettha sattā, sayameva vā nissaṭaṃ visaṃyuttaṃ sabbasaṅkhatehi sabbupadhipaṭinissaggabhāvatoti <bold>nissaraṇaṃ</bold>. Ayamassa sabhāvena āvibhavanākāro. <bold>Vivekāsaṅkhatāmataṭṭhā</bold>samudayamaggadukkhadassanāvibhavanākārā, samudayakkhayaappaccayaavināsitā vā. Saṃsārato niggamanaṃ <bold>niyyānaṃ</bold>. Ayamassa sarasena pakāsanākāro, itare samudayanirodhadukkhadassanehi. Tattha palibodhupacchedavasena nibbānādhigamova nibbānanimittatā <pageBreak edition="M" number="0.0051" /><bold>hetvaṭṭho</bold>. Paññāpadhānattā maggassa nibbānadassanaṃ, catusaccadassanaṃ vā <bold>dassanaṭṭho</bold>. Catusaccadassane kilesadukkhasantāpavūpasamane ca ādhipaccaṃ karonti maggaṅgadhammā sampayuttadhammesūti so maggassa <bold>adhipateyyaṭṭho</bold>ti. Visesato vā ārammaṇādhipatibhūtā maggaṅgadhammā honti ‘‘maggādhipatino dhammā’’ti vacanatoti so tesaṃ ākāro <bold>adhipateyyaṭṭho</bold>. Evamādi āhāti sambandho. Tattha <bold>abhisamayaṭṭho</bold>ti abhisametabbaṭṭho, abhisamayassa vā visayabhūto attho <bold>abhisamayaṭṭho,</bold>abhisamayasseva vā pavattiākāro <bold>abhisamayaṭṭho,</bold>so cettha abhisametabbena pīḷanādinā dassitoti daṭṭhabbo.</paragraph>
<paragraph line="7">Kucchitaṃ khaṃ <bold>dukkhaṃ. ‘‘Samāgamo sameta’’</bold>ntiādīsu kevalassa <bold>āgama</bold>-saddassa <bold>eta</bold>-saddassa ca payoge saṃyogatthassa anupalabbhanato <bold>saṃ</bold>-saddassa ca payoge upalabbhanato <bold>‘‘saṃyogaṃ dīpetī’’</bold>ti āha, evaṃ <bold>‘‘uppannaṃ udita’’</bold>nti etthāpi. <bold>Aya</bold>-saddo gatiatthasiddho hetu-saddo viya kāraṇaṃ dīpeti attano phalanipphādanena ayati pavattati, eti vā etasmā phalanti ayoti, saṃyoge uppattikāraṇaṃ samudayoti ettha visuṃ payujjamānāpi upasagga-saddā sadhātukaṃ saṃyogatthaṃ uppādatthañca dīpenti kiriyāvisesakattāti veditabbā.</paragraph>
<paragraph line="8"><bold>Abhāvo ettha rodhassāti nirodho</bold>ti etena nibbānassa dukkhavivekabhāvaṃ dasseti. Samadhigate tasmiṃ tadadhigamavato puggalassa rodhābhāvo pavattisaṅkhātassa rodhassa paṭipakkhabhūtāya nivattiyā adhigatattāti etasmiñcatthe abhāvo etasmiṃ rodhassāti nirodhoicceva padasamāso. Dukkhābhāvo panettha puggalassa, na nibbānasseva. Anuppādo eva nirodho <bold>anuppādanirodho</bold>. Āyatibhavādīsu appavatti, na pana bhaṅgoti bhaṅgavācakaṃ nirodha-saddaṃ nivattetvā anuppādavācakaṃ gaṇhāti. Etasmiṃ atthe kāraṇe phalopacāraṃ katvā nirodhapaccayo nirodhoti vutto. <bold>Paṭipadā ca hoti</bold>puggalassa <bold>dukkhanirodhappattiyā</bold>. Nanu sā eva dukkhanirodhappattīti tassā eva sā paṭipadāti na yujjatīti? Na, puggalādhigamassa yehi so adhigacchati, tesaṃ <pageBreak edition="V" number="0.0052" />kāraṇabhūtadhammānañca pattibhāvena paṭipadābhāvena ca vuttattā. Sacchikiriyāsacchikaraṇadhammānaṃ aññattābhāvepi hi puggalasacchikiriyadhammabhāvehi nānattaṃ katvā niddeso <pageBreak edition="M" number="0.0052" />kato. Atha vā dukkhanirodhappattiyā niṭṭhānaṃ phalanti tassā dukkhanirodhappattiyā paṭipadatā daṭṭhabbā.</paragraph>
<paragraph line="9"><bold>Buddhādayo ariyā paṭivijjhantī</bold>ti ettha paṭividdhakāle pavattaṃ buddhādivohāraṃ ‘‘agamā rājagahaṃ buddho’’tiādīsu (su. ni. 410) viya purimakālepi āropetvā ‘‘buddhādayo’’ti vuttaṃ. Te hi buddhādayo catūhi maggehi paṭivijjhantīti. Ariyapaṭivijjhitabbāni saccāni <bold>ariyasaccānī</bold>ti cettha purimapade uttarapadalopo daṭṭhabbo. <bold>Ariyā ima</bold>nti paṭivijjhitabbaṭṭhena ekattaṃ upanetvā ‘‘ima’’nti vuttaṃ. <bold>Tasmā</bold>ti tathāgatassa ariyattā tassa saccānīti <bold>ariyasaccānī</bold>ti vuccantīti attho. Tathāgatena hi sayaṃ adhigatattā, teneva pakāsitattā, tato eva ca aññehi adhigamanīyattā tāni tassa hontīti. <bold>Ariyabhāvasiddhitopī</bold>ti ettha ariyasādhakāni saccāni <bold>ariyasaccānī</bold>ti pubbe viya uttarapadalopo daṭṭhabbo. <bold>Ariyāni saccānītipī</bold>ti ettha avitathabhāvena araṇīyattā adhigantabbattā ariyāni, ariyavohāro vā ayaṃ avisaṃvādako avitatharūpo daṭṭhabbo.</paragraph>
<paragraph line="10"><bold>Bādhanalakkhaṇa</bold>nti ettha dukkhadukkhatannimittabhāvo bādhanā, udayabbayapīḷitatā vā. Bhavādīsu jātiādivasena cakkhurogādivasena ca anekadhā dukkhassa pavattanameva puggalassa <bold>santāpanaṃ,</bold>tadassa kiccaṃ <bold>raso</bold>. Pavattinivattīsu saṃsāramokkhesu pavatti hutvā gayhatīti <bold>pavattipaccupaṭṭhānaṃ</bold>. Pabhavati etasmā dukkhaṃ paṭisandhiyaṃ nibbattati purimabhavena pacchimabhavo ghaṭito saṃyutto hutvā pavattatīti <bold>pabhavo</bold>. ‘‘Evampi taṇhānusaye anūhate nibbattatī dukkhamidaṃ punappuna’’nti (dha. pa. 338) evaṃ punappunaṃ uppādanaṃ <bold>anupacchedakaraṇaṃ</bold>. Bhavanissaraṇanivāraṇaṃ <bold>palibodho</bold>. Rāgakkhayādibhāvena sabbadukkhasantatā <bold>santi. Accutirasa</bold>nti accutisampattikaṃ. Cavanaṃ vā kiccanti tadabhāvaṃ kiccamiva voharitvā accutikiccanti attho. Acavanañca sabhāvassāpariccajanaṃ avikāratā daṭṭhabbā. Pañcakkhandhanimittasuññatāya aviggahaṃ hutvā gayhatīti <bold>animittapaccupaṭṭhānaṃ</bold>. Anusayupacchedanavasena saṃsāracārakato niggamanūpāyabhāvo <bold>niyyānaṃ</bold>. Nimittato pavattato ca cittassa vuṭṭhānaṃ hutvā gayhatīti <bold>vuṭṭhānapaccupaṭṭhānaṃ</bold>.</paragraph>
<paragraph line="11">Asuvaṇṇādi <pageBreak edition="M" number="0.0053" /><pageBreak edition="V" number="0.0053" />suvaṇṇādi viya dissamānaṃ māyāti vatthusabbhāvā tassā <bold>viparītatā</bold>vuttā. Udakaṃ viya dissamānā pana marīci upagatānaṃ tucchā hoti, vatthumattampi tassā na dissatīti <bold>visaṃvādikā</bold>vuttā. Marīcimāyāattānaṃ vipakkho bhāvo <bold>tacchāviparītabhūtabhāvo. Ariyañāṇassā</bold>ti avitathagāhakassa ñāṇassa, tena paṭivedhapaccavekkhaṇāni gayhanti, tesañca <bold>gocara</bold>bhāvo paṭivijjhitabbatāārammaṇabhāvo ca daṭṭhabbo. <bold>Aggilakkhaṇaṃ</bold>uṇhattaṃ. Tañhi katthaci kaṭṭhādiupādānabhedepi visaṃvādakaṃ viparītaṃ abhūtaṃ vā kadāci na hoti. ‘‘Byādhidhammā jarādhammā, atho maraṇadhammino’’ti (a. ni. 3.39; 5.57) ettha vuttā jātiādikā <bold>lokapakati</bold>. Manussānaṃ uddhaṃ dīghatā, ekaccānaṃ tiracchānānaṃ tiriyaṃ dīghatā, vuddhiniṭṭhaṃ pattānaṃ puna avaḍḍhanaṃ evamādikā cāti vadanti. Tacchāviparītabhūtabhāvesu pacchimo <bold>tathatā,</bold>paṭhamo <bold>avitathatā,</bold>majjhimo <bold>anaññathatā</bold>ti ayametesaṃ viseso.</paragraph>
<paragraph line="12"><bold>Dukkhā aññaṃ na bādhaka</bold>nti kasmā vuttaṃ, nanu taṇhāpi jāti viya dukkhanimittatāya bādhikāti? Na, bādhakapabhavabhāvena visuṃ gahitattā. Jātiādīnaṃ viya vā dukkhassa adhiṭṭhānabhāvo dukkhadukkhatā ca <bold>bādhakatā,</bold>na dukkhassa pabhavakatāti natthi taṇhāya pabhavakabhāvena gahitāya bādhakattappasaṅgo. Tenāha <bold>‘‘dukkhā aññaṃ na bādhaka’’</bold>nti. <bold>Bādhakattaniyāmenā</bold>ti dukkhaṃ bādhakameva, dukkhameva bādhakanti evaṃ dvidhāpi bādhakattāvadhāraṇenāti attho. <bold>Taṃ vinā nāññato</bold>ti satipi avasesakilesaavasesākusalasāsavakusalamūlāvasesasāsavakusaladhammānaṃ dukkhahetubhāve na taṇhāya vinā tesaṃ dukkhahetubhāvo atthi, tehi pana vināpi taṇhāya dukkhahetubhāvo atthi kusalehi vinā akusalehi, rūpāvacarādīhi vinā kāmāvacarādīhi ca taṇhāya dukkhanibbattakattā. <bold>Tacchaniyyānabhāvattā</bold>ti dvidhāpi niyamena taccho niyyānabhāvo etassa, na micchāmaggassa viya viparītatāya, lokiyamaggassa viya vā anekantikatāya atacchoti tacchaniyyānabhāvo, maggo. Tassa bhāvo tacchaniyyānabhāvattaṃ, tasmā <bold>tacchaniyyānabhāvattā</bold>. Sabbattha dvidhāpi niyamena tacchāviparītabhūtabhāvo vuttoti āha <bold>‘‘iti tacchāvipallāsā’’</bold>tiādi.</paragraph>
<paragraph line="13">Sacca-saddassa <pageBreak edition="M" number="0.0054" />sambhavantānaṃ atthānaṃ uddharaṇaṃ, sambhavante vā atthe vatvā adhippetatthassa uddharaṇaṃ <bold>atthuddhāro. Viratisacce</bold>ti musāvādaviratiyaṃ. Na hi aññaviratīsu sacca-saddo niruḷhoti. ‘‘Idameva saccaṃ, moghamañña’’nti gahitā diṭṭhi <bold>diṭṭhisaccaṃ</bold>. ‘‘Amosadhammaṃ nibbānaṃ <pageBreak edition="V" number="0.0054" />, tadariyā saccato vidū’’ti (su. ni. 763) amosadhammattā nibbānaṃ <bold>paramatthasaccaṃ</bold>vuttaṃ. Tassa pana taṃsampāpakassa ca maggassa pajānanā paṭivedho avivādakāraṇanti dvayampi ‘‘ekañhi saccaṃ na dutiyamatthi, yasmiṃ pajā no vivade pajāna’’nti (su. ni. 890; mahāni. 119) missā gāthāya saccanti vuttaṃ.</paragraph>
<paragraph line="14"><bold>Netaṃ dukkhaṃ ariyasaccanti āgaccheyya, netaṃ ṭhānaṃ vijjatī</bold>ti etena jātiādīnaṃ dukkhaariyasaccabhāve aviparītataṃ dasseti, <bold>aññaṃ dukkhaṃ ariyasaccanti āgaccheyya, netaṃ ṭhānaṃ vijjatī</bold>ti iminā dukkhaariyasaccabhāvassa jātiādīsu niyatataṃ. Sacepi kathañci koci evaṃcitto āgaccheyya, paññāpane pana sahadhammena paññāpane attano vādassa ca paññāpane samattho natthīti dassetuṃ <bold>‘‘ahametaṃ…pe… paññāpessāmīti āgaccheyya, netaṃ ṭhānaṃ vijjatī’’</bold>ti vuttaṃ. Jātiādīnaṃ anaññathatā aññassa ca tathābhūtassa abhāvoyevettha ṭhānābhāvo. Sacepi koci āgaccheyya, āgacchatu, ṭhānaṃ pana natthīti ayamettha suttattho. Esa nayo dutiyasuttepi. Tattha pana sampattatā paccakkhatā ca <bold>paṭhamatā,</bold>taṃnimittatā <bold>dutiyatā,</bold>tadupasamatā <bold>tatiyatā,</bold>taṃsampāpakatā <bold>catutthatā</bold>ti daṭṭhabbā.</paragraph>
<paragraph line="15">Nibbutikāmena parijānanādīhi aññaṃ kiñci kiccaṃ kātabbaṃ natthi, dhammañāṇakiccaṃ vā ito aññaṃ natthi, pariññeyyādīni ca etapparamānevāti <bold>cattāreva vuttāni</bold>. Taṇhāya ādīnavadassāvīnaṃ vasena ‘‘taṇhāvatthuādīnaṃ etaṃparamatāyā’’ti vuttaṃ. Tathā ālaye pañcakāmaguṇasaṅkhāte, sakalavatthukāmasaṅkhāte, bhavattayasaṅkhāte vā dukkhe dosadassāvīnaṃ vasena ‘‘ālayādīnaṃ etaṃparamatāyā’’ti vuttaṃ.</paragraph>
<paragraph line="16"><bold>Sahetukena dukkhenā</bold>ti etena dukkhassa abbocchinnatādassanena atisaṃvegavatthutaṃ dasseti.</paragraph>
<paragraph line="17">Na <pageBreak edition="M" number="0.0055" />paṭivedhañāṇaṃ viya sakideva bujjhati, atha kho anu anu bujjhanato <bold>anubodho,</bold>anussavākāraparivitakkadiṭṭhinijjhānakkhantianugato vā bodho <bold>anubodho</bold>. Na hi so paccakkhato bujjhati, anussavādivasena pana kappetvā gaṇhātīti. <bold>Kiccato</bold>ti parijānanādito. Taṃkiccakaraṇeneva hi tāni tassa pākaṭāni. Vivaṭṭānupassanāya hi saṅkhārehi patilīyamānamānasassa uppajjamānaṃ maggañāṇaṃ visaṅkhāraṃ dukkhanissaraṇaṃ ārammaṇaṃ katvā <pageBreak edition="V" number="0.0055" />dukkhaṃ paricchindati, dukkhagatañca taṇhaṃ pajahati, nirodhañca phusati ādicco viya pabhāya, sammāsaṅkappādīhi saha uppannaṃ taṃ maggaṃ bhāveti, na ca saṅkhāre amuñcitvā pavattamānena ñāṇena etaṃ sabbaṃ sakkā kātuṃ nimittapavattehi avuṭṭhitattā, tasmā etāni kiccāni karontaṃ taṃ ñāṇaṃ dukkhādīni vibhāveti tattha sammohanivattanenāti <bold>‘‘cattāripi saccāni passatī’’</bold>ti vuttaṃ.</paragraph>
<paragraph line="18"><bold>Dukkhasamudayampi so passatī</bold>ti kālantaradassanaṃ sandhāya vuttanti ce? Na, ‘‘yo nu kho, āvuso, dukkhaṃ passati, dukkhasamudayampi so passatī’’tiādinā (saṃ. ni. 5.1100) ekadassino aññattayadassitāvicāraṇāya tassā sādhanatthaṃ gavaṃpatittherena imassa suttassa āharitattā paccekañca saccesu dissamānesu aññattayadassanassa yojitattā. Aññathā anupubbābhisamaye purimadiṭṭhassa pacchā adassanato samudayādidassino dukkhādidassanatā na yojetabbā siyāti. Suddhasaṅkhārapuñjamattadassanato <bold>sakkāyadiṭṭhi</bold>pariyuṭṭhānaṃ nivāreti. ‘‘Lokasamudayaṃ kho, kaccāna, yathābhūtaṃ sammappaññāya passato yā loke natthitā, sā na hotī’’ti vacanato samudayadassanaṃ hetuphalappabandhāvicchedadassanavasena <bold>ucchedadiṭṭhi</bold>pariyuṭṭhānaṃ nivatteti. ‘‘Lokanirodhaṃ kho…pe… passato yā loke atthitā, sā na hotī’’ti (saṃ. ni. 2.15) vacanato nirodhadassanaṃ hetunirodhā phalanirodhadassanavasena <bold>sassatadiṭṭhi</bold>pariyuṭṭhānaṃ nivāreti. Attakārassa paccakkhadassanato maggadassanena ‘‘natthi attakāre, natthi parakāre, natthi purisakāre’’tiādikaṃ (dī. ni. 1.168) <bold>akiriyadiṭṭhi</bold>pariyuṭṭhānaṃ pajahati. ‘‘Natthi hetu, natthi paccayo sattānaṃ saṃkilesāya, ahetū appaccayā sattā saṃkilissanti. Natthi hetu…pe… visuddhiyā, ahetū appaccayā sattā visujjhantī’’tiādikā ahetukadiṭṭhi ca idha akiriyadiṭṭhiggahaṇena gahitāti daṭṭhabbā. Sāpi hi visuddhimaggadassanena pahīyatīti.</paragraph>
<paragraph line="19">Dukkhañāṇaṃ <pageBreak edition="M" number="0.0056" />samudayaphalassa dukkhassa adhuvādibhāvaṃ passatīti <bold>phale vippaṭipattiṃ</bold>nivatteti. ‘‘Issaro lokaṃ pavatteti nivatteti cā’’ti <bold>issarakāraṇino</bold>vadanti, padhānato āvi bhavati, tattheva ca patilīyatīti <bold>padhānakāraṇino</bold>. ‘‘Kālavaseneva pavattati nivattati cā’’ti <bold>kālavādino</bold>. ‘‘Sabhāveneva sambhoti vibhoti cā’’ti <bold>sabhāvavādino. Ādi</bold>-saddena aṇūhi loko pavattati, sabbaṃ pubbekatahetūti evamādi akāraṇapariggaho daṭṭhabbo. Rāmudakāḷārādīnaṃ viya <bold>arūpaloke,</bold>nigaṇṭhādīnaṃ viya <bold>lokathupikāya apavaggo</bold>mokkhoti gahaṇaṃ <pageBreak edition="V" number="0.0056" />. <bold>Ādi</bold>-saddena padhānassa appavatti, guṇaviyuttassa attano sakattani avaṭṭhānaṃ, brahmunā salokatā, diṭṭhadhammanibbānavādāti evamādiggahaṇañca daṭṭhabbaṃ. Ettha <bold>guṇaviyuttassā</bold>ti buddhisukhadukkhaicchādosapayattadhammādhammasaṅkhārehi navahi attaguṇehi vippayuttassāti kaṇādabhakkhavādo. Indriyatappanaputtamukhadassanādīhi vinā apavaggo natthīti gahetvā tathāpavattanaṃ <bold>kāmasukhallikānuyogo</bold>.</paragraph>
<paragraph line="20">Ajjhattikabāhiresu dvādasasu āyatanesu kāmabhavavibhavataṇhāvasena dvādasa tikā <bold>chattiṃsa taṇhāvicaritāni</bold>. <bold>Khuddakavatthuvibhaṅge</bold>vā āgatanayena kālavibhāgaṃ anāmasitvā vuttāni. Vīmaṃsiddhipādādayo bodhipakkhiyā kiccanānattena vuttā, atthato ekattā sammādiṭṭhimukhena tattha antogadhā. <bold>Tayo nekkhammavitakkādayo</bold>ti lokiyakkhaṇe alobhamettākaruṇāsampayogavasena bhinnā maggakkhaṇe lobhabyāpādavihiṃsāsamucchedavasena tayoti ekopi vutto. Esa nayo sammāvācādīsu. Appicchatāsantuṭṭhitānaṃ pana bhāve sammāājīvasambhavato tena tesaṃ saṅgaho daṭṭhabbo. Bhavantarepi jīvitahetupi ariyehi avītikkamanīyattā ariyakantānaṃ sammāvācādisīlānaṃ gahaṇena yena saddhāhatthena tāni pariggahetabbāni, so saddhāhattho gahitoyeva hotīti tato anaññāni saddhindriyasaddhābalāni tattha antogadhāni honti. <bold>Tesaṃ atthitāyā</bold>ti saddhindriyasaddhābalachandiddhipādānaṃ atthitāya sīlassa atthibhāvato tividhenapi sīlena te tayopi gahitāti tattha antogadhā. <bold>Cittasamādhī</bold>ti cittiddhipādaṃ vadati. ‘‘Cittaṃ paññañca bhāvaya’’nti (saṃ. ni. 1.23, 192) hi cittamukhena samādhi <pageBreak edition="M" number="0.0057" />vuttoti samādhimukhena cittampi vattabbataṃ arahati. Cittiddhipādabhāvanāya pana samādhipi adhimatto hotīti vīmaṃsiddhipādādivacanaṃ viya cittiddhipādavacanaṃ avatvā idha <bold>‘‘cittasamādhī’’</bold>ti vuttaṃ. ‘‘Pītimanassa kāyo passambhati, passaddhakāyo sukhaṃ vedeti, sukhino cittaṃ samādhiyatī’’ti (dī. ni. 3.359; saṃ. ni. 5.376; a. ni. 3.96; 11.12) vacanato samādhiupakārā pītipassaddhiyo, tasmā samādhiggahaṇena gahitā, upekkhā pana samādhiupakārakato taṃsadisakiccato ca, tasmā sammāsamādhivasena etesaṃ antogadhatā daṭṭhabbā.</paragraph>
<paragraph line="21"><bold>Bhāro viya</bold>vighātakattā. <bold>Dubbhikkhamiva</bold>bādhakattā. ‘‘Nibbānaparamaṃ sukha’’nti (ma. ni. 2.215, 217; dha. pa. 203, 204) sukhabhāvato <pageBreak edition="V" number="0.0057" /><bold>subhikkhamiva</bold>. Aniṭṭhabhāvato sāsaṅkasappaṭibhayato ca dukkhaṃ <bold>verīvisarukkhabhayaorimatīrūpamaṃ</bold>.</paragraph>
<paragraph line="22"><bold>Tathatthenā</bold>ti tathasabhāvena, pariññeyyabhāvenāti attho. Etena ariyasaccadvayaṃ siyā dukkhaṃ, na ariyasaccaṃ, siyā ariyasaccaṃ, na dukkhanti imamatthaṃ dasseti. Ariyasacca-saddaparā hi dukkhādisaddā pariññeyyādibhāvaṃ vadanti. Teneva ariyasacca-saddānapekkhaṃ dukkha-saddaṃ sandhāya maggasampayuttasāmaññaphaladhammānaṃ ādipadasaṅgaho vutto, tadapekkhaṃ sandhāya catutthapadasaṅgaho. Samudayādīsu avasesakilesādayo samudayo, na ariyasaccaṃ, saṅkhāranirodho nirodhasamāpatti ca nirodho, na ariyasaccaṃ, ariyamaggato aññāni maggaṅgāni maggo, na ariyasaccanti iminā nayena yojanā kātabbā. Dukkhaṃ vedanīyampi santaṃ vedakarahitaṃ, kevalaṃ pana tasmiṃ attano paccayehi pavattamāne dukkhaṃ vedetīti vohāramattaṃ hoti. Evaṃ itaresupi.</paragraph>
<paragraph line="23"><bold>Kiriyāva vijjatī</bold>ti samudayameva vadati, tassa vā dukkhapaccayabhāvaṃ. Maggo atthīti vattabbe <bold>‘‘maggamatthī’’</bold>ti okārassa abhāvo katoti daṭṭhabbo. <bold>Gamako</bold>ti gantā. Sāsavatā asubhatāti katvā nirodhamaggā <bold>subhā eva</bold>. Dukkhādīnaṃ pariyāyena samudayādibhāvo ca atthi, na pana nirodhabhāvo, nirodhassa vā dukkhādibhāvoti na aññamaññasamaṅgitāti āha <bold>‘‘nirodhasuññāni vā’’</bold>tiādi. <bold>Samudaye dukkhassābhāvato</bold>ti ponobbhavikāya taṇhāya punabbhavassa abhāvato. Yathā vā pakativādīnaṃ vikārāvibhāvato pubbe paṭippalīnā ca pakatibhāveneva tiṭṭhanti, na evaṃ <pageBreak edition="M" number="0.0058" />samudayasampayuttampi dukkhaṃ samudayabhāvena tiṭṭhatīti āha <bold>‘‘samudaye dukkhassābhāvato’’</bold>ti. Yathā avibhattehi vikārehi mahantā visesindriyabhūtavisesehi pakatibhāveneva ṭhitehi pakati sagabbhā pakativādīnaṃ, evaṃ na phalena sagabbho hetūti attho. <bold>Dukkhasamudayānaṃ nirodhamaggānañca asamavāyā</bold>ti etaṃ vivaranto āha <bold>‘‘na hetusamavetaṃ hetuphala’’</bold>ntiādi. Tattha idha tantūsu paṭo, kapālesu ghaṭo, biraṇesu kaṭo, dvīsu aṇūsu dviaṇukantiādinā idha buddhivohārajanako avisuṃ siddhānaṃ sambandho samavāyo, tena samavāyena kāraṇesu dvīsu aṇūsu dviaṇukaṃ phalaṃ samavetaṃ ekībhūtamiva sambandhaṃ, tīsu aṇūsu tiaṇukanti evaṃ mahāpathavimahāudakamahāaggimahāvātakkhandhapariyantaṃ phalaṃ attano kāraṇesu samavetanti samavāyavādino vadanti. Evaṃ pana vadantehi aparimāṇesu kāraṇesu mahāparimāṇaṃ <pageBreak edition="V" number="0.0058" />ekaṃ phalaṃ samavetaṃ attano antogadhehi kāraṇehi sagabbhaṃ asuññanti vuttaṃ hoti, evamidha samavāyābhāvā phale hetu natthīti hetusuññaṃ phalanti attho.</paragraph>
<paragraph line="24"><bold>Pavattibhāvato</bold>ti saṃsārassa pavattibhāvato. <bold>Catuāhārabhedato</bold>ti iminā cattāro āhārabhede tehi bhinne tappaccayadhammabhede ca saṅgaṇhāti. <bold>Rūpābhinandanādibhedo</bold>rūpādikhandhavasena, ārammaṇavasena vā. Upādānehi upādīyatīti upādi, upādānakkhandhapañcakaṃ. Nibbānañca taṃnissaraṇabhūtaṃ tassa vūpasamo taṃsantīti katvā tassa yāva pacchimaṃ cittaṃ, tāva sesataṃ, tato parañca anavasesataṃ upādāya <bold>‘‘saupādisesanibbānadhātu anupādisesanibbānadhātū’’</bold>ti dvidhā voharīyatīti. ‘‘Sammādiṭṭhi sammāsaṅkappo <bold>vipassanā,</bold>itare <bold>samatho’’</bold>ti vadanti. Sīlampi hi samathassa upakārakattā samathaggahaṇena gayhatīti tesaṃ adhippāyo. Atha vā yānadvayavasena laddho maggo <bold>samatho vipassanā</bold>ti āgamanavasena vuttoti daṭṭhabbo. <bold>Sappadesattā</bold>ti sīlakkhandhādīnaṃ ekadesattāti attho. Sīlakkhandhādayo hi sabbalokiyalokuttarasīlādisaṅgāhakā, ariyamaggo lokuttaroyevāti tadekadeso hoti.</paragraph>
<paragraph line="25"><bold>Onatasahāyo viya vāyāmo</bold>paggahakiccasāmaññato. <bold>Aṃsakūṭaṃ datvā ṭhitasahāyo viya sati</bold>apilāpanavasena niccalabhāvakaraṇasāmaññato. <bold>Sajātito</bold>ti savitakkasavicārādibhedesu samānāya samādhijātiyāti <pageBreak edition="M" number="0.0059" />attho. <bold>Kiriyato</bold>ti samādhianurūpakiriyato. Tato eva hi ‘‘cattāro satipaṭṭhānā samādhinimittā, cattāro sammappadhānā samādhiparikkhārā’’ti (ma. ni. 1.462) sativāyāmānaṃ samādhissa nimittaparikkhārabhāvo vuttoti.</paragraph>
<paragraph line="26"><bold>Ākoṭentena viyā</bold>ti ‘‘aniccaṃ anicca’’ntiādinā paññāsadisena kiccena samantato ākoṭentena viya ‘‘aniccaṃ khayaṭṭhena, dukkhaṃ bhayaṭṭhenā’’tiādinā <bold>parivattantena viya</bold>ca ādāya ūhitvā dinnameva paññā paṭivijjhati. Dvinnaṃ samānakālattepi paccayabhāvena saṅkappassa purimakālassa viya niddeso kato. <bold>Sajātito</bold>ti ‘‘dukkhe ñāṇa’’ntiādīsu samānāya paññājātiyā. <bold>Kiriyato</bold>ti ettha paññāsadisakiccaṃ kiriyāti vuttaṃ, pubbe pana samādhiupakārakaṃ tadanurūpaṃ kiccanti ayamettha viseso. ‘‘Sabbaṃ, bhikkhave, abhiññeyya’’nti (saṃ. ni. 4.46) vacanato <pageBreak edition="V" number="0.0059" />cattāripi abhimukhaṃ paccakkhato ñātabbāni, abhivisiṭṭhena vā ñāṇena ñātabbānīti <bold>abhiññeyyāni</bold>.</paragraph>
<paragraph line="27"><bold>Durabhisambhavatara</bold>nti abhisambhavituṃ sādhetuṃ asakkuṇeyyataraṃ, sattivighātena duradhigamanti attho. Bādhakapabhavasantiniyyānalakkhaṇehi vavatthānaṃ <bold>salakkhaṇavavatthānaṃ</bold>. <bold>Duravagāhatthena gambhīrattā</bold>ti oḷārikā dukkhasamudayā. Tiracchānagatānampi hi dukkhaṃ āhārādīsu ca abhilāso pākaṭo, pīḷanādiāyūhanādivasena pana ‘‘idaṃ dukkhaṃ, idamassa kāraṇa’’nti yāthāvato ogāhituṃ asakkuṇeyyattā <bold>gambhīrā,</bold>saṇhasukhumadhammattā nirodhamaggā sabhāvato eva gambhīrattā <bold>duravagāhā,</bold>teneva uppanne magge natthi nirodhamaggānaṃ yāthāvato anavagāhoti. Nibbānampi maggena adhigantabbattā tassa phalanti apadissatīti āha <bold>‘‘phalāpadesato’’</bold>ti. Vuttañhi ‘‘dukkhanirodhe ñāṇaṃ atthapaṭisambhidā’’ti (vibha. 719). Maggopi nirodhassa sampāpakabhāvato hetūti apadissatīti āha <bold>‘‘hetuapadesato’’</bold>ti. Vuttampi cetaṃ ‘‘dukkhanirodhagāminiyā paṭipadāya ñāṇaṃ dhammapaṭisambhidā’’ti (vibha. 719). <bold>Iti vijaññā</bold>ti <bold>iti</bold>-saddena vijānanakkamaṃ dasseti. <bold>Evaṃ pakārehī</bold>ti <bold>evaṃ</bold>-saddena vijānanakāraṇabhūte naye.</paragraph>
<centered line="28">Uddesavaṇṇanā niṭṭhitā.</centered>
<subhead line="29">1. Dukkhasaccaniddeso</subhead>
<subhead line="30">Jātiniddesavaṇṇanā</subhead>
<paragraph line="31" number="190"><bold>Tattha</bold><pageBreak edition="M" number="0.0060" /><bold>…pe… ayaṃ mātikā</bold>ti niddesavāraādimhi vutte jātiādiniddese tesaṃ jātiādīnaṃ niddesavasena dukkhassa ariyasaccassa kathanatthāya, tesu vā jātiādīsu tesañca dukkhaṭṭhe veditabbe jātiādīnaṃ niddesavasena dukkhassa ariyasaccassa kathanatthāya dukkhadukkhantiādikā dukkhamātikā veditabbāti attho. Atha vā <bold>tatthā</bold>ti tasmiṃ niddesavāre. ‘‘Jātipi dukkhā…pe… saṃkhittena pañcupādānakkhandhā dukkhā’’ti ayaṃ dukkhassa ariyasaccassa kathanatthāya mātikāti yathādassitassa jātiādiniddesassa mātikābhāvaṃ <pageBreak edition="V" number="0.0060" />dīpeti. Taṃ dīpetvā puna yasmiṃ padadvaye ṭhatvā dukkhaṃ ariyasaccaṃ kathetabbaṃ, tassa niddhāraṇatthaṃ sabbaṃ dukkhaṃ saṅkaḍḍhento āha <bold>‘‘idañhi dukkhaṃ nāmā’’</bold>tiādi.</paragraph>
<paragraph line="32"><bold>Sabhāvato</bold>ti dukkhavedayitasabhāvato. <bold>Nāmato</bold>ti teneva sabhāvena laddhanāmato. Tena na aññena pariyāyena idaṃ dukkhaṃ nāma, atha kho dukkhattāyevāti sabhāvena nāmaṃ viseseti. Atha vā <bold>nāmato</bold>ti udayabbayavantatāya laddhanāmato. Yathā aññe udayabbayavanto dhammā na sabhāvato dukkhā, na evaṃ idaṃ, atha kho sabhāvato dukkhā, bhūtamevedaṃ dukkhanti purimena dukkha-saddena pacchimaṃ viseseti. Vipariṇāmavantatāya sukhaṃ aniṭṭhameva hotīti dukkhaṃ nāma jātaṃ. Tenevāha <bold>‘‘dukkhuppattihetuto’’</bold>ti. Kaṇṇasūlādīhi abhibhūtassa nitthunanādīhi dukkhābhibhūtatāya viññāyamānāyapi kiṃ tava rujjatīti pucchitvāva kaṇṇasūlādidukkhaṃ jānitabbaṃ hotīti <bold>paṭicchannadukkhatā</bold>tassa vuttā. <bold>Upakkamassa ca pākaṭabhāvato</bold>ti kāraṇāvasena dukkhavisesassa pākaṭabhāvaṃ dasseti.</paragraph>
<paragraph line="33">Sabhāvaṃ muñcitvā pakārantarena dukkhanti vuccamānaṃ <bold>pariyāyadukkhaṃ</bold>. Kathetabbattā paṭiññātaṃ yathā kathetabbaṃ, taṃpakāradassanatthaṃ <bold>‘‘ariyasaccañca nāmeta’’</bold>ntiādimāha. <bold>Saṅkhepo</bold>sāmaññaṃ, sāmaññañca visese antokaritvā pavattatīti tattha ubhayathāpi kathetuṃ vaṭṭati. <bold>Vitthāro pana</bold>viseso jātiādiko, viseso ca visesantaranivattakoti jātiādīsu jarādīnaṃ saṅkhipanaṃ na sakkā kātunti tattha vitthāreneva kathetabbaṃ.</paragraph>
<paragraph line="34" number="191">‘‘Aparassa <pageBreak edition="M" number="0.0061" />aparassā’’ti dīpanaṃ <bold>aparatthadīpanaṃ</bold>. Sāmiatthepi hi aparattha-saddo sijjhatīti. <bold>Tesaṃ tesa</bold>nti vā sāmivasena vuttaṃ atthaṃ bhummavasena vattukāmatāya āha <bold>‘‘aparatthadīpana’’</bold>nti, aparasmiṃ aparasmiṃ dīpananti attho. Aparassa aparassa vā jātisaṅkhātassa atthassa dīpanaṃ <bold>aparatthadīpanaṃ</bold>. Pañcagativasena ekekāyapi gatiyā khattiyādibhummadevādihatthiādijātivasena cāti <bold>gatijātivasena</bold>.</paragraph>
<paragraph line="35">Tiṇākāro <bold>tiṇajāti,</bold>so ca upādāpaññattīti <bold>‘‘paññattiya’’</bold>nti āha. <bold>Tadupādāyā</bold>ti taṃ paṭhamaṃ viññāṇaṃ upādāya ayaṃ jāti, nāssa kutoci niggamanaṃ upādāya. Yasmā ca evaṃ, tasmā <bold>sāvassa jāti</bold>paṭhamaviññāṇasaṅkhātāti attho. Atha vā tadupādāya sajātoti vuccatīti <pageBreak edition="V" number="0.0061" /><bold>sāvassa jāti</bold>paṭhamaviññāṇasaṅkhātāti attho. Viññāṇamukhena ca pañcapi khandhā vuttā hontīti <bold>‘‘paṭisandhiya’’</bold>nti āha. Ariyabhāvakaraṇattā <bold>ariyasīla</bold>nti pātimokkhasaṃvaro vuccati. Jātiādīnipi lakkhaṇāni dhammānaṃ ākāravikārāti katvā sahuppādakā sahavikārakāti vuttā. <bold>Jāyanaṭṭhenā</bold>tiādi āyatanavasena yonivasena ca dvīhi dvīhi padehi sabbasatte pariyādiyitvā jātiṃ dassetuṃ vuttaṃ. Purimanaye pana ekekeneva padena sabbasatte pariyādiyitvā jāti dassitāti ayaṃ viseso. Keci pana ‘‘purimanaye kattuniddeso, pacchimanaye bhāvaniddeso kato’’ti vadanti, ‘‘tesaṃ tesaṃ sattānaṃ jātī’’ti pana kattari sāminiddesassa katattā ubhayatthāpi bhāvaniddesova yutto. Sampuṇṇā jāti <bold>sañjāti</bold>. Pākaṭā nibbatti <bold>abhinibbatti</bold>. ‘‘Tesaṃ tesaṃ sattānaṃ…pe… abhinibbattī’’ti sattavasena pavattattā <bold>sammutikathā</bold>.</paragraph>
<paragraph line="36"><bold>Tatra tatrā</bold>ti ekacatuvokārabhavesu dvinnaṃ dvinnaṃ, sese rūpadhātuyaṃ paṭisandhikkhaṇe uppajjamānānaṃ pañcannaṃ, kāmadhātuyaṃ vikalāvikalindriyānaṃ vasena sattannaṃ navannaṃ dasannaṃ puna dasannaṃ ekādasannañca āyatanānaṃ vasena saṅgaho veditabbo. Ekabhavapariyāpannassa khandhasantānassa paṭhamābhinibbattibhūtā paṭisandhikkhandhāti āha <bold>‘‘paṭhamābhinibbattilakkhaṇā’’</bold>ti. Tameva santānaṃ niyyātentaṃ viya ‘‘handa gaṇhathā’’ti paṭicchāpentaṃ viya pavattatīti <bold>niyyātanarasā</bold>. Santatiyā eva ummujjanaṃ hutvā gayhatīti <bold>ummujjanapaccupaṭṭhānā</bold>. Dukkharāsissa vicittatā dukkhavicittatā, dukkhavisesā vā tadavayavā, taṃ paccupaṭṭhāpeti phalatīti <bold>dukkhavicittatāpaccupaṭṭhānā</bold>.</paragraph>
<paragraph line="37">Pariyāyanippariyāyadukkhesu <pageBreak edition="M" number="0.0062" />yaṃ dukkhaṃ jāti hoti, taṃ dukkhabhāvoyeva tassā dukkhaṭṭho. Yadi akkhānena pāpuṇitabbaṃ siyā, bhagavā ācikkheyya. Bhagavatāpi –</paragraph>
<indent line="38">‘‘Taṃ kiṃ maññatha, bhikkhave, katamo nu kho mahantataro? Yo cāyaṃ mayā paritto pāṇimatto pāsāṇo gahito, yo ca himavā pabbatarājāti. Appama…pe… gahito, himavantaṃ pabbatarājānaṃ upanidhāya saṅkhampi na upeti, kalabhāgampi na upeti, upanidhampi na upeti. Evameva kho, bhikkhave, yaṃ so puriso tīhi sattisatehi haññamāno <pageBreak edition="V" number="0.0062" />tatonidānaṃ dukkhaṃ domanassaṃ paṭisaṃvedeti, taṃ nerayikassa dukkhassa upanidhāya saṅkhampi…pe… upanidhampi na upetī’’ti (ma. ni. 3.250) –</indent>
<unindented line="39">Upamāvasena pakāsitaṃ <bold>āpāyikadukkhaṃ</bold>. Sukhuppattikāraṇāni sucīni uppalādīnīti katvā tattha nibbattinivāraṇena jātiyā dukkhavatthubhāvaṃ dasseti <bold>‘‘atha kho’’</bold>tiādinā. Dukkhuppattikāraṇe nibbattanena gabbhapariharaṇūpakkamena vinā mātukucchisambhavameva <bold>dukkhaṃ gabbhokkantimūlakaṃ</bold>aññānapekkhattā, upakkamanibbattaṃ pana <bold>pariharaṇamūlakaṃ</bold>okkantimattānapekkhattā. Ayametesaṃ viseso.</unindented>
<paragraph line="40">Attano abhimukhaṃ kaḍḍhanaṃ <bold>ākaḍḍhanaṃ,</bold>parito sabbatobhāgena kaḍḍhanaṃ <bold>parikaḍḍhanaṃ</bold>. Adho dhunanaṃ <bold>odhunanaṃ,</bold>tiriyaṃ, sabbato vā dhunanaṃ <bold>nidhunanaṃ</bold>. Tacchetvā khārapakkhipanaṃ <bold>khārāpaṭicchakaṃ</bold>.</paragraph>
<paragraph line="41">Sakalasarīranhāpanaṃ <bold>nhāpanaṃ,</bold>ekadesadhovanaṃ <bold>dhovanaṃ,</bold>sūriyābhimukhapavattanena <bold>ātāpanaṃ,</bold>pañcaggitāpena <bold>paritāpanaṃ</bold>daṭṭhabbaṃ. Sabboyeva vā tāpo dvidhāpi vutto.</paragraph>
<paragraph line="42"><bold>Kuhiṃ nu patiṭṭhaṃ labhetha,</bold>jātiyā vinā na tassa dukkhassa patiṭṭhānaṃ atthīti attho, jātiyā vā vinā so satto kuhiṃ nu patiṭṭhaṃ, kattha nu patiṭṭhanto taṃ dukkhaṃ labhethāti attho. Tattha tiracchānesu kathaṃ dukkhaṃ bhaveyya tahiṃ tiracchānesu jātiṃ vinā. <bold>Na cassā</bold>ti na ce assa. Nanu nevatthīti sambandho kātabbo, nanu āhāti vā. <bold>Yadato</bold>ti yasmā nevatthi, tasmā āhāti attho.</paragraph>
<subhead line="43">Jarāniddesavaṇṇanā</subhead>
<paragraph line="44" number="192">Jīraṇameva <pageBreak edition="M" number="0.0063" /><bold>jīraṇatā,</bold>jīraṇassa vā ākāro <bold>tā</bold>-saddena vutto.</paragraph>
<paragraph line="45"><bold>Yathāpure asallakkhente</bold>ti gāravakaraṇaupaṭṭhānādīni asallakkhente taṃnimittaṃ domanassaṃ uppajjatīti attho.</paragraph>
<paragraph line="46"><bold>Satādīna</bold>nti <pageBreak edition="V" number="0.0063" />satisutavīriyapaññādīnaṃ vippavāsanimittaṃ attanā apasādetabbehipi attano puttadārehi apasādanīyato. Avasavattaṅgapaccaṅgatāya suciasuciādivicāraṇavirahena ca bālakumārakakālo viya jiṇṇakālo hotīti āha <bold>‘‘bhiyyo bālattappattiyā’’</bold>ti.</paragraph>
<subhead line="47">Maraṇaniddesavaṇṇanā</subhead>
<paragraph line="48" number="193">‘‘Kālassa antakassa kiriyā’’ti yā loke vuccati, sā cuti, maraṇanti attho. Cavanakāloyeva vā anatikkamanīyattā visesena kāloti vutto, tassa kiriyā cutikkhandhānaṃ bhedappattiyeva. <bold>Maccu maraṇa</bold>nti etthāpi samāsaṃ akatvā yo maccu vuccati bhedo, yañca maraṇaṃ pāṇacāgo, idaṃ vuccati maraṇanti visuṃ sambandho na na yujjati.</paragraph>
<paragraph line="49">Yassa khandhabhedassa pavattattā ‘‘tisso mato, phusso mato’’ti vohāro hoti, so khandhappabandhassa anupacchinnatāya <bold>‘‘sammutimaraṇa’’</bold>nti vutto, pabandhasamucchedo ca <bold>‘‘samucchedamaraṇa’’</bold>nti. Maraṇampi dukkhanti imasmiṃ panatthe dukkhasaccakathā vaṭṭakathāti katvā <bold>‘‘sammutimaraṇaṃ adhippeta’’</bold>nti āha. <bold>Tasseva nāma</bold>nti tabbhāvato tadekadesabhāvato ca maraṇa-saddabahutte asammohatthaṃ vuttaṃ. <bold>Cutilakkhaṇa</bold>nti ‘‘cavanatā’’ti nidassitacavanalakkhaṇameva vadati. Sampattibhavakhandhehi viyojetīti <bold>viyogarasaṃ,</bold>viyogakiriyābhūtatāya vā <bold>‘‘viyogarasa’’</bold>nti vuttaṃ. Sattassa purimabhavato vippavāso hutvā upaṭṭhātīti <bold>vippavāsapaccupaṭṭhānaṃ</bold>.</paragraph>
<paragraph line="50"><bold>Maraṇantikā</bold>ti maraṇassa āsannā. Yadi maraṇaṃ na bhavissati, yathāvuttaṃ kāyikaṃ cetasikañca dukkhaṃ na bhavissatīti āha <bold>‘‘dvinnampi dukkhānaṃ vatthubhāvenā’’</bold>ti.</paragraph>
<paragraph line="51"><bold>Pāpakammādinimitta</bold>nti <pageBreak edition="M" number="0.0064" />pāpakammanimittaṃ pāpagatinimittañcāti attho, kammampi vā ettha ‘‘nimitta’’nti vuttaṃ upapattinimittabhāvena upaṭṭhānato. Tadupaṭṭhānepi hi ‘‘akataṃ vata me kalyāṇa’’ntiādinā anappakaṃ domanassaṃ uppajjatīti. <bold>Bhaddassā</bold>ti kalyāṇakammassāti attho. <bold>Avisesato</bold>ti ‘‘sabbesa’’nti etena yojetabbaṃ. <bold>Sabbesa</bold>nti ca yesaṃ kāyikaṃ dukkhaṃ uppajjati, teyeva sabbe gahitā <bold>‘‘vitujjamānamammāna’’</bold>nti visesitattā. Sandhīnaṃ bandhanāni sandhibandhanāni <pageBreak edition="V" number="0.0064" />, tesaṃ chedanena nibbattaṃ dukkhaṃ <bold>‘‘sandhibandhanacchedana’’</bold>nti vuttaṃ. <bold>Ādi</bold>-saddo vā kāraṇattho, sandhibandhanacchedanamūlakanti attho.</paragraph>
<paragraph line="52"><bold>Anayabyasanāpādanaṃ viyā</bold>ti anayabyasanāpatti viyāti attho. Vāḷādīhi kate hi anayabyasanāpādane antogadhā anayabyasanāpatti ettha nidassananti.</paragraph>
<subhead line="53">Sokaniddesavaṇṇanā</subhead>
<paragraph line="54" number="194">Sukhakāraṇaṃ <bold>hitaṃ,</bold>tassa phalaṃ <bold>sukhaṃ. Ñātikkhayo</bold>ti bhogādīhi ñātīnaṃ parihāni maraṇañca. <bold>Ayaṃ pana viseso</bold>ti bhogabyasanādipadatthavisesaṃ rogabyasanādīsu samāsavisesañca sandhāyāha. Ñātibhogā paññattimattā tabbināsāvāti iminā adhippāyena aparinipphannataṃ sandhāya <bold>‘‘anipphannānī’’</bold>ti āha. Aparinipphannataṃyeva hi sandhāya <bold>visuddhimagge</bold>(visuddhi. 2.447 ādayo) ca ‘‘dasa rūpāni anipphannānī’’ti vuttaṃ. <bold>Rūpakaṇḍavaṇṇanāya</bold>ñhi (dha. sa. aṭṭha. 975 pakiṇṇakakathā) ni ‘‘aparinipphannānī’’ti vuttāni. <bold>Khandhavibhaṅge</bold>ca nipphādetabbassa nirodhasamāpattiādikassa nipphannatā vuttāti asabhāvadhammassa ca nipphannatā, nibbānasseva anipphannatāti.</paragraph>
<paragraph line="55">Dhamma-saddo hetuatthoti āha <bold>‘‘dukkhassa uppattihetunā’’</bold>ti. <bold>Jhāma</bold>nti daḍḍhaṃ. Pubbe vuttalakkhaṇādikā domanassavedanā sokoti tassa puna lakkhaṇādayo na vattabbā siyuṃ, tathāpi domanassavisesattā sokassa ca visiṭṭhā lakkhaṇādayo vattabbāti <bold>‘‘kiñcāpī’’</bold>tiādimāha. Visārarahitaṃ anto eva saṅkucitaṃ cintanaṃ, sukkhanaṃ vā <bold>antonijjhānaṃ. Parinijjhāyanaṃ</bold>dahanaṃ. Ñātibyasanādianurūpaṃ socanaṃ <bold>anusocanaṃ,</bold>taṃ taṃ vā guṇaṃ dosañca anugantvā socanaṃ tappanaṃ <bold>anusocanaṃ</bold>.</paragraph>
<paragraph line="56"><bold>Javanakkhaṇe</bold>ti <pageBreak edition="M" number="0.0065" />manodvārajavanakkhaṇe. Tathā hi taṃ dassento <bold>‘‘ettakā me’’</bold>tiādimāha. Kāyaviññāṇādivīthiyampi pana javanakkhaṇe domanassassa paccayo hoti eva. Teneva <bold>‘‘javanakkhaṇe cā’’</bold>ti āha. Aññathā kāyikacetasikadukkhānaṃ kāyavatthukamanodvārappavattānameva paccayoti gaṇheyya tattha visesena kāyikacetasikasaddappavattito.</paragraph>
<paragraph line="57"><bold>Tujjatī</bold>ti <pageBreak edition="V" number="0.0065" />‘‘tudatī’’ti vattabbe byattayavasena vuttanti veditabbaṃ.</paragraph>
<subhead line="58">Paridevaniddesavaṇṇanā</subhead>
<paragraph line="59" number="195"><bold>Ādevanti etenāti ādevo</bold>ti ādevana-saddaṃ katvā assuvimocanādivikāraṃ āpajjantānaṃ tabbikārāpattiyā so saddo karaṇabhāvena vuttoti. Vīhipalāpādayo viya tucchaṃ vacanaṃ <bold>palāpo</bold>. Guṇadose kitteti bodhetīti <bold>guṇadosakittanaraso</bold>lālappa-saddo. Atthānatthe hiriyitabbajane ca avicāretvā puggalassa sambhamabhāvo hutvā paridevana-saddo upaṭṭhātīti <bold>‘‘sambhamapaccupaṭṭhāno’’</bold>ti vutto, sokavatthuavighātena vā sambhamo, na uttāsasambhamo, so ca paridevana-saddena pākaṭo hotīti paridevo <bold>‘‘sambhamapaccupaṭṭhāno’’</bold>ti vutto.</paragraph>
<paragraph line="60">Sokābhibhūto paridevananimittaṃ muṭṭhipothanādīni karoti, paridevananimittameva ca ñātiabbhatthaṅgamanādīni cintetīti paridevassa dukkhadomanassānaṃ <bold>vatthubhāvo</bold>vutto.</paragraph>
<paragraph line="61"><bold>Bhiyyo</bold>ti yena vinā na hoti, tato paridevasamuṭṭhāpakadomanassato, pubbe vuttadukkhato vā bhiyyo, kaṇṭhoṭṭhatāluādisosajatopi vā bhiyyoti aññañca kāyikaṃ cetasikaṃ taṃnidānadukkhaṃ saṅgaṇhāti.</paragraph>
<subhead line="62">Dukkhadomanassaniddesavaṇṇanā</subhead>
<paragraph line="63" number="196-7">Kāyikaṃ dukkhaṃ kāyikassa dukkhassa upanissayapaccayoti <bold>‘‘dukkhitassa dukkhaṃ uppajjatī’’</bold>ti vuttaṃ. Etena dukkhena abhibhūtattā nakkhattaṃ kīḷituṃ <pageBreak edition="M" number="0.0066" />na labhāmīti balavadomanassaṃ uppajjatīti dukkhassa domanassavatthutā hoti.</paragraph>
<paragraph line="64">Attano pavattikkhaṇaṃ sandhāya <bold>‘‘pīḷetī’’</bold>ti vuttaṃ kāyikadukkhaṃ, tadupanissayato vā.</paragraph>
<paragraph line="65"><bold>Āvaṭṭantī</bold>ti parivaṭṭanti. <bold>Vivaṭṭantī</bold>ti pabbhāre khittatthambho viya ludhanti. Mūlacchinnarukkho viya <bold>chinnapapātaṃ papatanti,</bold>paridayhamānacittā purimadomanassupanissayavasena <bold>cintenti,</bold>vigate domanasse tathācintanaṃ natthīti.</paragraph>
<subhead line="66">Upāyāsaniddesavaṇṇanā</subhead>
<paragraph line="67" number="198">Sabbavisayappaṭipattinivāraṇavasena <pageBreak edition="V" number="0.0066" />samantato sīdanaṃ <bold>saṃsīdanaṃ,</bold>uṭṭhetumpi asakkuṇeyyatākaraṇavasena atibalavaṃ, virūpaṃ vā sīdanaṃ <bold>visīdanaṃ</bold>. Aññaṃ visayaṃ agantvā ñātibyasanādīsu virūpo āsaṅgo tattheva avabandhatā <bold>byāsatti</bold>. Nitthunanakaraṇato <bold>nitthunanaraso</bold>. Visīdanaṃ <bold>visādo</bold>.</paragraph>
<paragraph line="68">Sayaṃ na dukkho dosattā saṅkhārakkhandhapariyāpannadhammantarattā vā. Ye pana domanassameva upāyāsoti vadeyyuṃ, te ‘‘upāyāso tīhi khandhehi ekenāyatanena ekāya dhātuyā sampayutto, ekena khandhena ekenāyatanena ekāya dhātuyā kehici sampayutto’’ti (dhātu. 249) imāya pāḷiyā paṭikkhipitabbā. Visādappattiyā sukhadukkhakāraṇaṃ agaṇayitvā dukkhaṭṭhānādīni karontānaṃ upāyāso kāyikadukkhassa vatthu hoti, visādanavaseneva ñātivināsādīni cintentānaṃ domanassassa. Attano pavattikkhaṇeyeva upāyāso domanassasampayogato cittaṃ paridahati, avipphārikatākaraṇavasena kāyaṃ visādeti, tadubhayakaraṇeneva tato paraṃ taṃnimittaṃ kāyikaṃ cetasikañca adhimattaṃ dukkhaṃ janayatīti dukkho vutto.</paragraph>
<subhead line="69">Appiyasampayoganiddesavaṇṇanā</subhead>
<paragraph line="70" number="199"><bold>Na appiyantī</bold>ti na gamiyanti, na pavesīyantīti attho. <bold>Anattha</bold>nti byasanaṃ, dukkhaṃ vā. <bold>Ahita</bold>nti tassa hetuṃ. Dutiye atthavikappe atthaṃ na kāmentīti <pageBreak edition="M" number="0.0067" /><bold>anatthakāmā</bold>tiādi asamatthasamāsopi yojito. ‘‘Asūriyapassāni mukhānī’’tiādīsu viya hi yena samāso, na tassāyaṃ paṭisedhako <bold>a</bold>-kāroti. Yasmiṃ kismiñci nibbhaye yogakkhema-saddo niruḷho dukkhayogato khemattā.</paragraph>
<paragraph line="71"><bold>Saṅgati</bold>ādīsu saṅkhāravasena yaṃ labbhati, taṃ gahetabbaṃ. Na hi saṅkhārānaṃ ṭhānanisajjādayo bhojanādikiccesu vā sahakaraṇaṃ vijjatīti pacchimadvayaṃ tadatthavasena labbhatīti na sakkā vattunti. <bold>Yaṃ labbhatī</bold>ti vā yaṃ atthajātaṃ labbhatīti attho. Tena yathā labbhati saṅgatiādīsu attho, tathā yojetabbo. Puggalassa hi saṅgati gantvā saṅkhārehi saṃyogo <pageBreak edition="V" number="0.0067" />hoti, āgatehi ca tehi, puggalassa ca attano ṭhānādīsu saṅkhārehi sahabhāvo hoti, sabbakiriyāsu ca missībhāvoti. <bold>Anatthabhāvo</bold>upaddavabhāvo.</paragraph>
<paragraph line="72">Aniṭṭhānaṃ āpāthagamanamattaṃ taṃgahaṇamattañca <bold>appiyasampayogo,</bold>na pana pathaviphassādayo viya appiyasampayogo nāma eko dhammo atthīti āha <bold>‘‘so atthato eko dhammo nāma natthī’’</bold>ti. Aniṭṭhāni kaṇṭakādīni amittā ca usuādīhi vijjhanādidukkhaṃ uppādenti.</paragraph>
<paragraph line="73"><bold>Idhā</bold>ti imasmiṃ loke dukkhaṃ hotīti vā idha imasmiṃ dukkhasaccaniddese dukkho vuttoti vā yojetabbaṃ.</paragraph>
<subhead line="74">Piyavippayoganiddesavaṇṇanā</subhead>
<paragraph line="75" number="200"><bold>Minantī</bold>ti nāḷiyādīsu dhaññaṃ viya anto pakkhipanti, na bahi karontīti attho. <bold>Amā</bold>-saddo sahabhāvadīpako. <bold>Ñāyanti vā</bold>ajjhattikāicceva. Ñātibyasanādiko hutvā upaṭṭhātīti <bold>byasanapaccupaṭṭhāno</bold>. Sokuppādaneneva sarīraṃ sosenti, kisaṃ karonti, akisampi nirojatākaraṇena milāpenti, tato ca kāyikaṃ dukkhaṃ uppajjatīti taduppādakatā vuttā.</paragraph>
<paragraph line="76"><bold>Sokasarasamappitā</bold>ti etena cetasikadukkhaṃ dasseti, <bold>vitujjantī</bold>ti etena kāyikaṃ dukkhaṃ.</paragraph>
<subhead line="77">Icchāniddesavaṇṇanā</subhead>
<paragraph line="78" number="201">Yasmiṃ <pageBreak edition="M" number="0.0068" />kāle jātiyā na āgantabbaṃ, taṃ kālaṃ gahetvā āha <bold>‘‘parinibbutesu ca vijjamānaṃ jātiyā anāgamana’’</bold>nti. <bold>Yampī</bold>ti yenapīti attho vutto. Yadāpi pana <bold>yaṃ</bold>-saddo ‘‘iccha’’nti etaṃ apekkhati, tadāpi alābhavisiṭṭhā icchā vuttā hoti. Yadā ‘‘na labhatī’’ti etaṃ apekkhati, tadā icchāvisiṭṭho alābho vutto hoti. So panatthato añño dhammo natthi, tathāpi alabbhaneyyaicchāva vuttā hoti. Apāpuṇitabbesu pavattattā eva <bold>‘‘appattipaccupaṭṭhānā’’</bold>ti vuttā. Yattha hi sā icchā pavattā, taṃ vatthuṃ apāpuṇantī hutvā gayhatīti.</paragraph>
<paragraph line="79"><bold>Chinnabhinnagaṇenā</bold>ti nillajjena dhuttagaṇena, kappaṭikagaṇena vā.</paragraph>
<paragraph line="80"><bold>Vighātamaya</bold>nti <pageBreak edition="V" number="0.0068" />cittavighātamayaṃ domanassaṃ cittavighātato eva uppannaṃ ubbandhanajarātisārādikāyikaṃ dukkhañca. <bold>Icchitālābha</bold>nti alabbhaneyyaicchameva vadati.</paragraph>
<subhead line="81">Upādānakkhandhaniddesavaṇṇanā</subhead>
<paragraph line="82" number="202">Vitthiṇṇassa dukkhassa ettakanti dassanaṃ dukkhassa saṅkhepo, taṃ kātuṃ na sakkā vitthārassa anantattā. Dukkhavitthāragataṃ pana desanāvitthāraṃ pahāya yattha sabbo dukkhavitthāro samodhānaṃ gacchati, tattha desanāya vavatthānaṃ saṅkhepo, taṃ kātuṃ sakkā tādisassa vatthuno sabbhāvā.</paragraph>
<paragraph line="83">Desaṃ jānanto maggakkhāyikapuriso <bold>desako</bold>. Bhagavāpi <bold>dukkhassa desako</bold>. <bold>‘‘Dukkhantadesakenā’’</bold>ti vā pāṭho, dukkhantakkhāyikoti attho.</paragraph>
<paragraph line="84">Pāvakādayo yathā indhanādīni bādhenti, evaṃ <bold>bādhayamānā</bold>. <bold>Māraṇantikadukkhābhighātenā</bold>ti iminā atipākaṭena jātijarādukkhavighātajasokādayo dasseti. <bold>Tato</bold>ti paridevato uddhaṃ. Kaṇṭha sosādi sandhi bandhacchedanādi janaka dhātukkhobha samāyogato <bold>kāyassa ābādhanadukkhaṃ dukkhaṃ</bold>. <bold>Yesu kesucī</bold>ti tissassa vā phussassa vā upādānakkhandhesu sabbampi cakkhurogādidukkhaṃ sabbasattagataṃ evaṃpakāramevāti saṅkhipitvā dassentoti attho.</paragraph>
<centered line="85">Dukkhasaccaniddesavaṇṇanā niṭṭhitā.</centered>
<subhead line="86">2. Samudayasaccaniddesavaṇṇanā</subhead>
<paragraph line="87" number="203">Uttarapadalopaṃ <pageBreak edition="M" number="0.0069" />katvā <bold>‘‘punabbhavakaraṇaṃ punobbhavo’’</bold>tiāha. ‘‘Manosamphasso’’ti ettha mano viya ca purimapadassa okārantatā daṭṭhabbā. Atha vā sīlaṭṭhena ika-saddena gamiyatthattā kiriyāvācakassa saddassa adassanaṃ daṭṭhabbaṃ yathā ‘‘apūpabhakkhanasīlo āpūpiko’’ti. ‘‘Taddhitā’’iti bahuvacananiddesā vicittattā vā taddhitānaṃ abhidhānalakkhaṇattā <pageBreak edition="V" number="0.0069" />vā ‘‘punabbhavaṃ detī’’tiādīsu atthesu ponobbhavikasaddasiddhi daṭṭhabbā. Tattha kammasahajātā punabbhavaṃ deti, kammasahāyabhūtā tadasahajātā punabbhavāya saṃvattati, duvidhāpi punappunaṃ bhave nibbatteti. Tenevāha <bold>‘‘punabbhavassa dāyikāpī’’</bold>tiādi. <bold>Ponobbhavikāyevāti nāmaṃ labhatī</bold>ti punabbhavaṃ dāyikāpi adāyikāpi punabbhavaṃ deticceva ponobbhavikāti samānavipākāti nāmaṃ labhati samānasabhāvattā tadānubhāvattā ca. Evaṃ itaresu daṭṭhabbaṃ. Tattha upadhimhi yathānibbatte attabhāve vipaccanakammaṃ etissāti <bold>upadhivepakkā</bold>. Nandanaṭṭhena <bold>nandī,</bold>rañjanaṭṭhena <bold>rāgo</bold>. Yo ca nandirāgo, yā ca taṇhā, ubhayametaṃ ekatthaṃ, byañjanameva nānanti taṇhā <bold>‘‘nandirāgena saddhiṃ atthato ekattaṃ gatā’’</bold>ti vuttā. Rāgasambandhena <bold>‘‘uppannassā’’</bold>ti vuttaṃ. Rūpārūpabhavarāgo visuṃ vakkhatīti kāmabhave eva bhavapatthanāuppatti vuttāti veditabbā.</paragraph>
<paragraph line="88">Tasmiṃ tasmiṃ piyarūpe paṭhamuppattivasena <bold>‘‘uppajjatī’’</bold>ti vuttā, punappunaṃ pavattivasena <bold>‘‘nivisatī’’</bold>ti, pariyuṭṭhānānusayavasena vā uppattinivesā yojetabbā. <bold>Sampattiya</bold>nti manussasobhagge devatte ca. <bold>Attano cakkhu</bold>nti savatthukaṃ cakkhumāha, sapasādaṃ vā maṃsapiṇḍaṃ. <bold>Vippasannapañcapasāda</bold>nti parisuddhanīlapītalohitakaṇhaodātavaṇṇapasādaṃ. <bold>Rajatapanāḷikaṃ viya</bold>chiddaṃ abbhantare odātattā. <bold>Pāmaṅgasuttaṃ viya</bold>lambakaṇṇabaddhaṃ. Tuṅgā uccā dīghā nāsikā <bold>tuṅganāsikā,</bold>evaṃ <bold>laddhavohāraṃ</bold>attano <bold>ghānaṃ</bold>. ‘‘Laddhavohārā’’ti vā pāṭho. Tasmiṃ sati tuṅgā nāsikā yesaṃ, te <bold>tuṅganāsikā</bold>. Evaṃ <bold>laddhavohārā</bold>sattā attano ghānanti yojanā kātabbā. <bold>Jivhaṃ…pe… maññanti</bold>vaṇṇā saṇṭhānato kiccato ca. <bold>Manaṃ…pe… uḷāraṃ maññanti</bold>atītādiatthavicinanasamatthaṃ. <bold>Attanā paṭiladdhānī</bold>ti ajjhattañca sarīragandhādīni <pageBreak edition="M" number="0.0070" />bahiddhā ca vilepanagandhādīni. <bold>Uppajjamānā uppajjatī</bold>ti yadā uppajjamānā hoti, tadā ettha uppajjatīti sāmaññena gahitā uppādakiriyā lakkhaṇabhāvena vuttā, visayavisiṭṭhā lakkhitabbabhāvena. Na hi sāmaññavisesehi nānattavohāro na hotīti. <bold>Uppajjamānā</bold>ti vā anicchito uppādo hetubhāvena vutto. <bold>Uppajjatī</bold>ti nicchito phalabhāvena ‘‘yadi uppajjamānā hoti, ettha uppajjatī’’ti. So hi tena upayojito viya hoti.</paragraph>
<centered line="89">Samudayasaccaniddesavaṇṇanā niṭṭhitā.</centered>
<subhead line="90">3. Nirodhasaccaniddesavaṇṇanā</subhead>
<paragraph line="91" number="204"><bold>Anūhate</bold>ti <pageBreak edition="V" number="0.0070" />anuddhate, appahīneti attho.</paragraph>
<paragraph line="92">Sīho vedhake paṭipajjati, na usumhi, suvāno leḍḍumhi paṭipajjati, na pahārake. Khayagamanavasena <bold>virajjati,</bold>appavattigamanavasena <bold>nirujjhati</bold>. Anapekkhatāya cajanavasena hānivasena ca <bold>cajīyati,</bold>puna yathā na pavattati, tathā dūrakhipanavasena <bold>paṭinissajjīyati,</bold>bandhanabhūtāya mocanavasena <bold>muccati,</bold>asaṃkilesavasena <bold>na allīyati</bold>. Āyūhanaṃ samudayo, tappaṭipakkhavasena <bold>anāyūhanaṃ</bold>.</paragraph>
<paragraph line="93"><bold>Apaññatti</bold>nti apaññāpanaṃ, ‘‘tittaalābu atthī’’ti vohārābhāvaṃ vā. Tittaalābuvalliyā appavattiṃ icchanto puriso viya maggo daṭṭhabbo, tassa tassā appavattininnacittassa mūlacchedanaṃ viya maggassa nibbānārammaṇassa taṇhāpahānaṃ. Tadāppavatti viya taṇhāya appavattibhūtaṃ nibbānaṃ daṭṭhabbaṃ. Dutiyūpamāya dakkhiṇadvāraṃ viya nibbānaṃ, coraghātakā viya maggo daṭṭhabbo, purimā vā upamā maggena niruddhāya piyarūpasātarūpesu niruddhāti vattabbatādassanatthaṃ vuttā, pacchimā nibbānaṃ āgamma niruddhāyapi.</paragraph>
<centered line="94">Nirodhasaccaniddesavaṇṇanā niṭṭhitā.</centered>
<subhead line="95">4. Maggasaccaniddesavaṇṇanā</subhead>
<paragraph line="96" number="205"><bold>Aññamaggapaṭikkhepanattha</bold>nti <pageBreak edition="M" number="0.0071" />titthiyehi kappitassa maggassa dukkhanirodhagāminipaṭipadābhāvaṃ paṭikkhepetunti attho, aññassa vā maggabhāvapaṭikkhepo <bold>aññamaggapaṭikkhepo</bold>. Puggalassa ariyabhāvakarattā ariyaṃ karotīti <bold>ariyo,</bold>ariyaphalapaṭilābhakarattā ariyaṃ labhāpeti janetīti <bold>ariyo</bold>. Attano kiccavasena phalavasena ca ariyanāmalābho eva vuttoti daṭṭhabbo. Aṭṭha aṅgāni assāti aññapadatthasamāsaṃ akatvā <bold>‘‘aṭṭhaṅgāni assa santīti aṭṭhaṅgiko’’</bold>ti padasiddhi daṭṭhabbā.</paragraph>
<paragraph line="97">Caturaṅgasamannāgatā <pageBreak edition="V" number="0.0071" />vācā janaṃ saṅgaṇhātīti tabbipakkhaviratisabhāvā sammāvācā bhedakaramicchāvācāpahānena jane sampayutte ca pariggaṇhanakiccavatī hotīti <bold>‘‘pariggahalakkhaṇā’’</bold>ti vuttā. Yathā cīvarakammādiko kammanto ekaṃ kātabbaṃ samuṭṭhāpeti nipphādeti, taṃtaṃkiriyānipphādako vā cetanāsaṅkhāto kammanto hatthapādacalanādikaṃ kiriyaṃ samuṭṭhāpeti, evaṃ sāvajjakattabbakiriyāsamuṭṭhāpakamicchākammantappahānena sammākammanto niravajjasamuṭṭhāpanakiccavā hoti, sampayuttadhamme ca samuṭṭhāpento eva pavattatīti <bold>‘‘samuṭṭhāpanalakkhaṇo’’</bold>ti vutto. Kāyavācānaṃ khandhasantānassa ca saṃkilesabhūtamicchāājīvappahānena sammāājīvo <bold>‘‘vodāpanalakkhaṇo’’</bold>ti vutto.</paragraph>
<paragraph line="98"><bold>Attano paccanīkakilesā</bold>diṭṭhekaṭṭhā avijjādayo. <bold>Passatī</bold>ti pakāsetīti attho. Teneva hi aṅgena tattha paccavekkhaṇā pavattatīti. <bold>Tathevā</bold>ti attano paccanīkakilesehi saddhinti attho.</paragraph>
<paragraph line="99"><bold>Kiccato</bold>ti pubbabhāgehi dukkhādiñāṇehi kattabbakiccassa idha nipphattito, imasseva vā ñāṇassa dukkhādippakāsanakiccato. <bold>Tīṇi nāmāni labhati</bold>kāmasaṅkappādippahānakiccanipphattito. <bold>Sikkhāpadavibhaṅge</bold>(vibha. 703 ādayo) ‘‘viraticetanā sabbe sampayuttadhammā ca sikkhāpadānī’’ti vuttāti tattha padhānānaṃ viraticetanānaṃ vasena <bold>‘‘viratiyopi honti cetanāyopī’’</bold>ti āha. Musāvādādīhi viramaṇakāle vā viratiyo subhāsitādivācābhāsanādikāle ca cetanāyo yojetabbā, <bold>maggakkhaṇe viratiyova</bold><pageBreak edition="M" number="0.0072" />cetanānaṃ amaggaṅgattā ekassa ñāṇassa dukkhādiñāṇatā viya ekāya viratiyā musāvādādiviratibhāvo viya ca ekāya cetanāya sammāvācādikiccattayasādhanasabhāvābhāvā sammāvācādibhāvāsiddhito, taṃsiddhiyañca aṅgattayattāsiddhito ca.</paragraph>
<paragraph line="100"><bold>Pubbabhāgepi maggakkhaṇepi sammāsamādhi evā</bold>ti yadipi samādhiupakārakānaṃ abhiniropanānumajjanasampiyāyanabrūhanasantasukhānaṃ vitakkādīnaṃ vasena catūhi jhānehi sammāsamādhi vibhatto, tathāpi vāyāmo viya anuppannākusalānuppādanādicatuvāyāmakiccaṃ, sati viya ca asubhāsukhāniccānattesu kāyādīsu subhādisaññāpahānacatusatikiccaṃ, eko samādhi catukkajjhānasamādhikiccaṃ na sādhetīti pubbabhāgepi paṭhamajjhānasamādhicitte jhānasamādhi <pageBreak edition="V" number="0.0072" />paṭhamajjhānasamādhi eva maggakkhaṇepi, tathā pubbabhāgepi catutthajjhānasamādhicitte jhānasamādhi catutthajjhānasamādhi eva maggakkhaṇepīti attho.</paragraph>
<paragraph line="101">Vacībhedassa upakārako vitakko sāvajjānavajjavacībhedanivattanapavattanakarāya sammāvācāyapi upakārako evāti <bold>‘‘svāya’’</bold>ntiādimāha. Vacībhedaniyāmikā <bold>vācā</bold>kāyikakiriyāniyāmakassa sammākammantassa <bold>upakārikā</bold>. <bold>Idaṃ vīriya</bold>nti catusammappadhānavīriyaṃ. <bold>Gatiyo</bold>ti nipphattiyo, kiccādisabhāve vā. <bold>Samanvesitvā</bold>ti upadhāretvā.</paragraph>
<paragraph line="102">Purimāni dve saccāni uggaṇhitvāti sambandho. <bold>Iṭṭhaṃ kanta</bold>nti nirodhamaggesu ninnabhāvaṃ dasseti, na abhinandanaṃ, tanninnabhāvoyeva ca tattha kammakaraṇaṃ daṭṭhabbaṃ.</paragraph>
<paragraph line="103"><bold>Kiccato</bold>ti pariññādito. <bold>Ārammaṇapaṭivedho</bold>ti sacchikiriyāpaṭivedhamāha. <bold>Sabbampi paṭivedhañāṇaṃ lokuttara</bold>nti kasmā vuttaṃ, nanu uggahādipaṭivedho ca paṭivedhova, na ca so lokuttaroti? Na, kevalena paṭivedha-saddena uggahādipaṭivedhānaṃ avacanīyattā, paṭivedhanimittattā vā uggahādivasena pavattaṃ dukkhādīsu pubbabhāge ñāṇaṃ ‘‘paṭivedho’’ti vuttaṃ, na paṭivedhattā, paṭivedhabhūtameva pana ñāṇaṃ sandhāyāha <bold>‘‘sabbampi paṭivedhañāṇaṃ lokuttara’’</bold>nti. Uggahaparipucchāñāṇānipi savanañāṇe eva avarodhaṃ gacchantīti <bold>‘‘savanadhāraṇasammasanañāṇaṃ lokiya’’</bold>nti tividhameva ñāṇamāha. Uggahādīhi saccapariggaṇhanaṃ <bold>pariggaho</bold>.</paragraph>
<paragraph line="104"><bold>Payogo</bold>ti <pageBreak edition="M" number="0.0073" />kiriyā, vāyāmo vā. Tassa mahantatarassa icchitabbataṃ dukkarataratañca upamāhi dasseti <bold>‘‘bhavaggagahaṇattha’’</bold>ntiādinā.</paragraph>
<paragraph line="105"><bold>Padaghāta</bold>nti ettha gatamaggo ‘‘pada’’nti vuccati. Yena cupāyena kāraṇena kāmavitakko uppajjati, so tassa gatamaggoti tassa ghāto <bold>padaghāto. Ussukkāpetvā</bold>ti uddhaṃ uddhaṃ santivisesayuttaṃ katvā, vaḍḍhetvāti attho.</paragraph>
<paragraph line="106"><bold>Pāḷiyaṃ vibhattesū</bold>ti katarapāḷiyaṃ? <bold>Dhammasaṅgahe</bold>tāva aṭṭha kasiṇāni dasa asubhā cattāro brahmavihārā cattāri āruppāni vibhattāni, <bold>āgamesu</bold>dasa anussatiyo āhāre paṭikūlasaññā <pageBreak edition="V" number="0.0073" />catudhātuvavatthānanti imāni cāti tattha tattha vibhattaṃ. <bold>Imesu tīsū</bold>ti kāmādīsu tīsu ṭhānesu.</paragraph>
<paragraph line="107"><bold>Micchāvācāsaṅkhātāyā</bold>ti etena ekāya cetanāya pahātabbaekattaṃ dasseti. Idha ariyasāvako sakalyāṇaputhujjanako sekkho. <bold>Kāyadvāravītikkamā</bold>ti ājīvahetukato pāṇātipātādito visuṃ visuṃ viramaṇaṃ yojetabbaṃ.</paragraph>
<paragraph line="108"><bold>Ayaṃ panassā</bold>ti maggabhāvena catubbidhampi ekattena gahetvā assa maggassa ayaṃ jhānavasena sabbasadisasabbāsadisaekaccasadisatā <bold>viseso. Pādakajjhānaniyāmena hotī</bold>ti idha pādakajjhānaniyāmaṃ dhuraṃ katvā āha, <bold>aṭṭhasāliniyaṃ</bold>pana vipassanāniyāmaṃ tattha sabbavādāvirodhato, idha pana sammasitajjhānapuggalajjhāsayavādanivattanato pādakajjhānaniyāmaṃ. Vipassanāniyāmo pana sādhāraṇattā idhāpi na paṭikkhittoti daṭṭhabbo. Aññe cācariyavādā vakkhamānā vibhajitabbāti yathāvuttameva tāva pādakajjhānaniyāmaṃ vibhajanto āha <bold>‘‘pādakajjhānaniyāmena tāvā’’</bold>ti.</paragraph>
<paragraph line="109"><bold>Āruppe catukkapañcaka…pe… vuttaṃ</bold>aṭṭhasāliniyanti adhippāyo. Nanu tattha ‘‘āruppe tikacatukkajjhānaṃ uppajjatī’’ti vuttaṃ, na ‘‘catukkapañcakajjhāna’’nti? Saccaṃ, yesu pana saṃsayo atthi, tesaṃ uppattidassanena, tenatthato catukkapañcakajjhānaṃ uppajjatīti vuttameva hotīti evamāhāti veditabbaṃ. Samudāyañca apekkhitvā <bold>‘‘tañca lokuttaraṃ, na lokiya’’</bold>nti āha. Catutthajjhānameva hi lokiyaṃ tattha uppajjati, na catukkaṃ pañcakañcāti. <bold>Ettha</bold><pageBreak edition="M" number="0.0074" /><bold>katha</bold>nti pādakajjhānassa abhāvā kathaṃ daṭṭhabbanti attho. <bold>Taṃjhānikāva tassa tattha tayo maggā uppajjanti</bold>tajjhānikaṃ paṭhamaphalādiṃ pādakaṃ katvā uparimaggabhāvanāyāti adhippāyo, tikacatukkajjhānikaṃ pana maggaṃ bhāvetvā tatthuppannassa arūpajjhānaṃ tajjhānikaṃ phalañca pādakaṃ katvā uparimaggabhāvanāya aññajhānikāpi uppajjantīti jhānaṅgādiniyāmikā pubbābhisaṅkhārasamāpatti pādakaṃ, na sammasitabbāti phalassapi pādakatā daṭṭhabbā.</paragraph>
<paragraph line="110">Dukkhañāṇādīnaṃ rūpādichaḷārammaṇattā nekkhammasaṅkappādīnaṃ kasiṇāditaṃtaṃkusalārammaṇārammaṇattā <pageBreak edition="V" number="0.0074" />sammāvācādīnaṃ aṅgānaṃ taṃtaṃviramitabbādiārammaṇattā <bold>‘‘yathānurūpa’’</bold>nti āha. <bold>Tadanurūpo</bold>ti avippaṭisārakarasīlaṃ vāyāmassa visesapaccayoti sīlānurūpatā vāyāmassa vuttā sampayuttassapi, sampayuttasseva ca vacanato ‘‘sīlabhūmiyaṃ patiṭṭhitassā’’ti avatvā <bold>‘‘patiṭṭhamānassā’’</bold>ti vuttaṃ. <bold>Cetaso asammoso</bold>ti ‘‘ekārakkho’’ti ettha vuttena satārakkhena cetaso rakkhitatā. Tenāha <bold>‘‘iti…pe… suvihitacittārakkhassā’’</bold>ti.</paragraph>
<paragraph line="111">Āsavakkhayañāṇassa vijjābhāvo vuttoti āsavakkhayasaṅkhāte magge tīhi khandhehi saṅgahite paññākkhandho <bold>vijjā,</bold>sīlassa catunnañca jhānānaṃ caraṇabhāvo vuttoti itare dve khandhā <bold>caraṇaṃ</bold>. Yanti etena nibbānaṃ gacchantīti yānaṃ, vipassanāva yānaṃ <bold>vipassanāyānaṃ</bold>. Sīlaṃ samādhissa visesapaccayo, samādhi vipassanāyāti samathassa upakārattā sīlakkhandho ca <bold>samathayānena</bold>saṅgahito. <bold>Vipassanāyānena</bold>kāmesu ādīnavaṃ vibhāvento samathayānena nirāmisaṃ jhānasukhaṃ apariccajanto antadvayakummaggaṃ vivajjeti. Paññā viya mohassa, sīlasamādhayo ca dosalobhānaṃ ujuvipaccanīkā adosālobhehi sādhetabbattā. Sīlasamādhipaññāyogato <bold>ādimajjhapariyosānakalyāṇaṃ</bold>. Sīlādīni hi sāsanassa ādimajjhapariyosānanti. Yasmiṃ ṭhito maggaṭṭho phalaṭṭho ca ariyo hoti, taṃ maggaphalasaṅkhātaṃ khandhattayasaṅgahitaṃ sāsanaṃ <bold>ariyabhūmi</bold>.</paragraph>
<centered line="112">Maggasaccaniddesavaṇṇanā niṭṭhitā.</centered>
<centered line="113">Suttantabhājanīyavaṇṇanā niṭṭhitā.</centered>
<title line="114">2. Abhidhammabhājanīyavaṇṇanā</title>
<paragraph line="115" number="206-214"><bold>Ariyasacca</bold>-saddo <pageBreak edition="M" number="0.0075" />samudaye vattamāno pariññeyyabhāvarahite ekantapahātabbe taṇhāsaṅkhāte samudaye pavattati, na pahātabbapariññeyyesu avasesakilesāvasesākusalesu appahātabbesu ca sāsavakusalamūlāvasesasāsavakusalesūti sappadeso tattha samudayo hoti, kevalaṃ saccasadde nippadesoti āha <bold>‘‘nippadesato samudayaṃ dassetu’’</bold>nti. Dukkhanirodhā pana ariyasaccadesanāyaṃ dhammato nippadesā eva. Na hi tato añño dhammo atthi, yo saccadesanāyaṃ <pageBreak edition="V" number="0.0075" />dukkhaṃ nirodhoti ca vattabbo siyā, maggopi aṭṭhaṅgikapañcaṅgikavāresu apubbo natthi, tasmā samudayameva ‘‘nippadesato dassetu’’nti vadati tassa sabbattha tīsupi vāresu apubbassa dassitattā. Apubbasamudayadassanatthāyapi hi saccadesanāyaṃ ‘‘tattha katamo dukkhasamudayo? Taṇhā’’ti vacanaṃ kevalāya taṇhāya sacca-saddassa pavattidassanatthanti. Desanāvasena pana taṃ taṃ samudayaṃ ṭhapetvā dukkhaṃ tassa tassa pahānavasena nirodho aṭṭhaṅgikapañcaṅgikasabbalokuttarakusalavasena maggo ca ariyasaccadesanāyaṃ na vuttoti dukkhādīni ca tattha sappadesāni dassitāni hontīti tāni ca nippadesāni dassetuṃ saccadesanā vuttāti vattuṃ vaṭṭati. <bold>Paccayasaṅkhāta</bold>nti kammakilesavasena jātiādidukkhassa mūlabhūtanti attho.</paragraph>
<paragraph line="116"><bold>Nirodhasaccaṃ…pe… pañcahākārehi niddiṭṭha</bold>nti ariyasaccadesanato saccadesanāya visesaṃ dasseti. Tattha ‘‘tiṇṇannañca kusalamūlānaṃ avasesānañca sāsavakusalānaṃ pahāna’’nti idaṃ tesaṃ paccayānaṃ avijjātaṇhāupādānānaṃ pahānavasena, avijjādīsu vā pahīnesu tesaṃ appavattivasena vuttanti veditabbaṃ. Na hi kusalā pahātabbāti. <bold>Pahāna</bold>nti ca maggakiccavasena tadadhigamanīyaṃ nirodhaṃ dasseti, nirodhasseva vā taṇhādīnaṃ appavattibhāvo <bold>pahāna</bold>nti daṭṭhabbaṃ.</paragraph>
<paragraph line="117">Yadipi ‘‘pubbeva kho panassa kāyakammaṃ vacīkammaṃ ājīvo suparisuddho hoti, evamassāyaṃ ariyo aṭṭhaṅgiko maggo bhāvanāpāripūriṃ gacchatī’’ti (ma. ni. 3.431) lokuttaramaggakkhaṇe aṭṭhaṅgikamaggapāripūriyā upanissayadassanatthaṃ idaṃ <pageBreak edition="M" number="0.0076" />vuttaṃ, tathāpi ‘‘pubbeva kho panā’’ti vacanaṃ kāyakammādisuddhiyā dūratarupanissayataṃ, cakkhādīsu asārajjantassa asaṃyuttassa asammūḷhassa ādīnavānupassino viharato tāyeva vuṭṭhānagāminiyā vipassanāya āyatiṃ pañcupādānakkhandhesu apacayaṃ gacchantesu sabbasaṅkhāresu vivaṭṭanavasena, ponobbhavikataṇhāya pahīyamānāya kilesadūrībhāvena, kāyikacetasikadarathasantāpapariḷāhesu pahīyamānesu passaddhakāyacittavasena kāyikacetasikasukhe paṭisaṃvediyamāne ‘‘yā tathābhūtassa diṭṭhi, sāssa hoti sammādiṭṭhī’’tiādinā (ma. ni. 3.431) vuttānaṃ vuṭṭhānagāminivipassanākkhaṇe pavattānaṃ pañcannaṃ sammādiṭṭhādīnaṃ aṅgānaṃ āsannatarupanissayatañca dassetīti āsannatarupanissayavasena pañcaṅgikaṃ maggaṃ sukhaṃ bujjhantānaṃ puggalānaṃ ajjhāsayavasena <pageBreak edition="V" number="0.0076" />pañcaṅgikamaggadesanāya pavattataṃ dīpeti. Tenāha <bold>‘‘pubbeva kho…pe… suparisuddho hotīti vacanato’’</bold>tiādi. Evamidaṃ <bold>vacanato</bold>ti nissakkavacanaṃ desanupāyassa ñāpakanidassanaṃ hoti, <bold>vacanato</bold>ti vā attano vacanānurūpaṃ pañcaṅgikopi maggo paṭipadā evāti bhagavatā desitoti attho. Katthāti? Devapure, tasmā taṃ desitanayaṃ dassetuṃ pañcaṅgikavāropi niddiṭṭho dhammasaṅgāhakehi. Atha vā ‘‘pubbeva kho panassā’’ti vacaneneva ajjhāsayavisesakāraṇanidassakena puggalajjhāsayavasena pañcaṅgiko maggopi paṭipadā evāti desito hotīti āha <bold>‘‘pubbeva kho pana…pe… vacanato pana…pe… desito’’</bold>ti, tasmā taṃ suttante desitanayaṃ dassetuṃ pañcaṅgikavāropi niddiṭṭho bhagavatā devapureti attho.</paragraph>
<paragraph line="118">Jhānehi desanāpaveso, bhāvanāpaveso vā <bold>jhānābhiniveso</bold>. Ekekasmiṃ koṭṭhāse catunnaṃ catunnaṃ nayasahassānaṃ dassanaṃ gaṇanāsukhatthanti veditabbaṃ. Yathā pana pāḷi ṭhitā, tathā ekekissā paṭipadāya suññatādīsu ca pañca pañca koṭṭhāse yojetvā pāḷigamanaṃ katanti viññāyati. Tattha aṭṭhaṅgikavāre dutiyajjhānādīsu tasmiṃ samaye sattaṅgiko maggo hotīti yojanā kātabbā, sabbasaṅgāhikavāre ca yathā vijjamānadhammavasenāti.</paragraph>
<centered line="119">Abhidhammabhājanīyavaṇṇanā niṭṭhitā.</centered>
<title line="120">3. Pañhapucchakavaṇṇanā</title>
<paragraph line="121" number="215"><bold>Evaṃ</bold><pageBreak edition="M" number="0.0077" /><bold>purimesupi dvīsū</bold>ti kasmā vuttaṃ, nanu suttantabhājanīye dukkhanirodhagāminipaṭipadāniddese lokiyalokuttaramissako maggo vutto. Tassa hi aṭṭhakathāyaṃ (vibha. aṭṭha. 205) ‘‘catūsu saccesu uggahādivasena pubbabhāgañāṇuppattiṃ sandhāya idaṃ ‘dukkhe ñāṇa’ntiādi vuttaṃ, paṭivedhakkhaṇe pana ekameva ñāṇaṃ hotī’’ti sammādiṭṭhiyā, tathā sammāsaṅkappādīnañca lokiyalokuttaramissakatā dassitā ‘‘apicesā sammādiṭṭhi nāma pubbabhāge nānākkhaṇā nānārammaṇā hoti, maggakkhaṇe ekakkhaṇā ekārammaṇā’’tiādinā cāti? Saccametaṃ, evaṃ pana āgamanavasena tatthāpi catusaccakammaṭṭhānadassanādimukhena ariyova <pageBreak edition="V" number="0.0077" />aṭṭhaṅgiko maggo dassito. Evañca katvā ‘‘paṭivedhakkhaṇe pana ekameva ñāṇaṃ hotī’’ti maggañāṇassa ekasseva dukkhañāṇāditā, ‘‘maggakkhaṇe pana…pe… ekova kusalasaṅkappo uppajjati, ayaṃ sammāsaṅkappo nāmā’’tiādinā maggasaṅkappādīnaṃ sammāsaṅkappāditā ca niddhāritā, pāḷiyañca aṭṭhaṅgikaṃ maggaṃ uddisitvā tameva niddisituṃ ‘‘dukkhe ñāṇa’’ntiādi vuttaṃ. Tena suttantabhājanīyepi dvinnaṃ lokiyatā, dvinnaṃ lokuttaratā vuttā <bold>‘‘evaṃ purimesupi dvīsū</bold>ti etenāti.</paragraph>
<centered line="122">Pañhapucchakavaṇṇanā niṭṭhitā.</centered>
<centered line="123">Saccavibhaṅgavaṇṇanā niṭṭhitā.</centered>
</body>
</document>