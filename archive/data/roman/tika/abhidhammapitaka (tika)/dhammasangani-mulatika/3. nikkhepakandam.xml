<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/abh01t.tik7.xml</normativeSource>
    <archivePath>roman/tika/abhidhammapitaka (tika)/dhammasangani-mulatika/3. nikkhepakandam.xml</archivePath>
    <baseFileName>3. nikkhepakandam</baseFileName>
    <titlePath>3. Nikkhepakaṇḍaṃ - Dhammasaṅgaṇī-mūlaṭīkā - Abhidhammapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <chapter line="1">3. Nikkhepakaṇḍaṃ</chapter>
    <title line="2">Tikanikkhepakathāvaṇṇanā</title>
    <paragraph line="3" number="985"><bold>Sabbesa</bold>nti <pageBreak edition="M" number="0.0159" /><pageBreak edition="V" number="0.0153" /> cittuppādavasena rūpāsaṅkhatavasena ca bhinnānaṃ sabbesaṃ phassādicakkhādipadabhājananayena vitthārito. Tattha pana asaṅkhatassa bhedābhāvato asaṅkhatā dhātūtveva padabhājanaṃ daṭṭhabbaṃ. Yevāpanakānaṃ pana sukhumupādāyarūpassa ca indriyavikāraparicchedalakkhaṇarūpupatthambhakabhāvarahitassa hadayavatthussa paduddhārena idha niddesānarahattā niddeso na katoti daṭṭhabbo. Na hi tathāgatassa dhammesu ācariyamuṭṭhi atthīti. <bold>Nikkhipitvā</bold>ti vitthāradesanaṃ ṭhapetvā, apanetvāti attho, vitthāradesanaṃ antogadhaṃ katvāti vā. Gāthāttho nidāne vutto eva.</paragraph>
    <paragraph line="4">Mūlavasena paccayabhāvo <bold>hetupaccayattho</bold>. Pabhavati etasmāti <bold>pabhavo,</bold> so eva <bold>‘‘janako’’</bold>ti visesito. Samuṭṭhāti etenāti <bold>samuṭṭhānaṃ,</bold> tassa visesanaṃ <bold>nibbattaka</bold>nti. Sabbāni vā etāni pariyāyavacanāni. <bold>Atthavasenā</bold>ti kasmā vuttaṃ, nanu kusalamūlānaṃ hetubhāvato dhammavasenāti yuttanti? Saccametaṃ, alobhādīnaṃ pana tiṇṇaṃ samānassa mūlaṭṭhassa vasena dassitataṃ sandhāya ‘‘atthavasenā’’ti vuttaṃ. Iminā <bold>dhammo</bold>ti bhāvo, <bold>attho</bold>ti dhammakiccaṃ adhippetanti viññāyati. ‘‘Alobho nidānaṃ kammānaṃ samudayāyā’’tiādivacanato (a. ni. 3.34) tāni kusalamūlāni samuṭṭhānaṃ etassātipi <bold>taṃsamuṭṭhānaṃ</bold>. Taṃ pana tehi samuṭṭhitaṃ hotīti <bold>‘‘alobhādīhi samuṭṭhita’’</bold>nti āha. Te kusalamūlataṃsampayuttā samuṭṭhānaṃ etassātipi attho sambhavati. Ettha pana cetanaṃ ṭhapetvā aññe ‘‘taṃsampayuttā’’ti samuṭṭhānabhāve vattabbā. Tattha mūlehi attano paccayato kusale pariyādiyati, khandhehi sabhāvato <pageBreak edition="V" number="0.0154" />, kammehi aññassa nibbattanakiccato. Mūlehi ca kusalānaṃ anavajjatāya hetuṃ dasseti, khandhehi taṃsampayogakataṃ anavajjasabhāvaṃ, kammehi sukhavipākataṃ. Mūlehi vā nidānasampattiyā ādikalyāṇataṃ, khandhehi sabhāvasampattiyā majjhekalyāṇataṃ, kammehi nibbattisampattiyā pariyosānakalyāṇataṃ.</paragraph>
    <paragraph line="5" number="986"><bold>Taṃ</bold><pageBreak edition="M" number="0.0160" /><bold>…pe… uddhaṃ akusalaṃ nāma natthī</bold>ti kasmā vuttaṃ, nanu vicikicchuddhaccasahagatamoho atthīti? Saccametaṃ, tena pana vinā taṃsampayuttatā natthīti taṃsampayuttesu gahitesu moho gahito evāti katvā ‘‘tato uddhaṃ natthī’’ti vuttaṃ aññattha abhāvā. Ekasmiṃ ṭhitaṃ ekaṭṭhaṃ, sahajabhāvena ekaṭṭhaṃ <bold>sahajekaṭṭhaṃ</bold>. Pahātabbanti pahānaṃ, pahānabhāvena ekaṭṭhaṃ <bold>pahānekaṭṭhaṃ</bold>. Yena hi yaṃ saha pahātabbaṃ, tena taṃ ekasmiṃ puggale ṭhitaṃ hoti, ekasmiṃ samucchinne asamucchinne ca itarassa samucchinnatāya asamucchinnatāya ca vasena aññamaññāvirahitato.</paragraph>
    <paragraph line="6" number="987"><bold>Tīṇi lakkhaṇānī</bold>ti aniccadukkhaanattatā. Nāmakasiṇasattapaññattiyo <bold>tisso paññattiyo</bold>. Paramatthe amuñcitvā vohariyamānā vihāramañcādikā upādāpaññatti sattapaññattiggahaṇena gahitāti veditabbā, etāni ca lakkhaṇādīni heṭṭhā dvīsu kaṇḍesu viññattiādīni viya na vuttāni, na ca sabhāvadhammāti katvā na labbhantīti vuttāni. Na hi koci sabhāvo kusalattikāsaṅgahitoti vattuṃ yuttanti.</paragraph>
    <paragraph line="7" number="988"><bold>Sukhabhūmī</bold>ti kāmāvacarādayopi yujjanti. Sukhasahagatā hi kāmāvacarādibhūmi sukhabhūmi. <bold>Kāmāvacarādibhūmī</bold>ti ca kāmāvacarāditāya dhammā eva vuccantīti kāmāvacarādicittuppādesūti atthato viññāyati. Evañca katvā ‘‘sukhabhūmiya’’nti vatvā tassā eva vibhāgadassanatthaṃ <bold>‘‘kāmāvacare’’</bold>tiādi vuttaṃ. <bold>Bhūmi</bold>-saddo ca abhidhamme kāmāvacarādīsu niruḷhoti ‘‘catūsu bhūmīsu kusala’’ntiādīsu (dha. sa. 1384) aññabhūmiggahaṇaṃ na hotīti. <bold>Pāḷito cā</bold>ti ‘‘visiṭṭhānaṃ pākāti vipākā’’tiādivacanatthavibhāvanena pāḷito. ‘‘Vipakkabhāvamāpannānaṃ arūpadhammānametaṃ adhivacana’’ntiādinā bhāsitatthavibhāvanena <bold>atthato ca</bold>. Nāmaparicchedādīhi tikadukānaṃ vavatthānadassanena vā <bold>pāḷito,</bold> tadatthaviññāpanena <bold>atthato</bold>.</paragraph>
    <paragraph line="8" number="991"><bold>Sāliphala</bold>nti <pageBreak edition="V" number="0.0155" /> sālipākamāha.</paragraph>
    <paragraph line="9" number="994"><bold>Amhākaṃ mātulatthero</bold>ti puggalārammaṇassapi upādānassa upādānakkhandhā eva paccayo, na lokuttarā, ko pana vādo khandhārammaṇassa. Tenāha <bold>‘‘aggahitānī’’</bold>ti.</paragraph>
    <paragraph line="10" number="998"> Yathā <pageBreak edition="M" number="0.0161" /> upādānehi aggahetabbā anupādāniyā, evaṃ saṃkilesehi aggahetabbā asaṃkilesikāti katvā <bold>‘‘asaṃ…pe… eseva nayo’’</bold>ti āha.</paragraph>
    <paragraph line="11" number="1006"> Diṭṭhiyā gahito attā na vijjati. Yesu pana vipallatthagāho, te upādānakkhandhāva vijjanti. Tasmā yasmiṃ avijjamānaniccādivipariyāsākāragahaṇaṃ atthi, sova upādānakkhandhapañcakasaṅkhāto kāyo. Tattha niccādiākārassa avijjamānatādassanatthaṃ ruppanādisabhāvasseva ca vijjamānatādassanatthaṃ vijjamāno kāyoti visesetvā vutto, lokuttarā pana na kadāci avijjamānākārena gayhantīti na idaṃ visesanaṃ arahanti. Sakkāye diṭṭhi, satī vā kāye diṭṭhi <bold>sakkāyadiṭṭhi</bold>. Attanā gahitākārassa avijjamānatāya sayameva satī, na tāya gahito attā attaniyaṃ vāti attho. Ayaṃ panattho sambhavatīti katvā vutto, purimo eva pana padhāno. Dutiye hi diṭṭhiyā vatthu avisesitaṃ hoti. Kāyoti hi khandhapañcake vuccamāne lokuttarāpanayanaṃ natthi. Na hi lokuttaresu kāya-saddo na vattati. Kāyapassaddhiādīsu hi lokuttaresu kāya-saddopi lokuttarakkhandhavācakoti. <bold>Sīlenā</bold>ti suddhiyā ahetubhūtena sīlena. <bold>Gahitasamādāna</bold>nti uppāditaparāmāsova. So hi samādiyanti etena kukkurasīlavatādīnīti ‘‘samādāna’’nti vutto. Tattha avītikkamanīyatāya <bold>sīlaṃ,</bold> bhattivasena satataṃ caritabbatāya <bold>vataṃ</bold> daṭṭhabbaṃ.</paragraph>
    <paragraph line="12" number="1007"><bold>Idheva tiṭṭhamānassā</bold>ti imissāyeva indasālaguhāyaṃ tiṭṭhamānassa. Vācuggatakaraṇaṃ <bold>uggaho</bold>. Atthaparipucchanaṃ <bold>paripucchā</bold>. Kusalehi saha codanāpariharaṇavasena vinicchayakaraṇaṃ <bold>vinicchayo</bold>. Bahūnaṃ nānappakārānaṃ sakkāyadiṭṭhīnaṃ avihatattā tā janenti, tāhi janitāti vā <bold>puthujjanā</bold>. Avighātameva vā jana-saddo vadati. <bold>Puthu satthārānaṃ mukhullokikā</bold>ti ettha puthū janā etesanti <bold>puthujjanā</bold>ti vacanattho. <bold>Puthu…pe… avuṭṭhitā</bold>ti ettha janetabbā, jāyanti vā etthāti janā, gatiyo. Puthū janā etesanti <bold>puthujjanā</bold>. Ito pare <pageBreak edition="V" number="0.0156" /> jāyanti etehīti janā, abhisaṅkhārādayo. Te etesaṃ puthū vijjantīti <bold>puthujjanā</bold>. Abhisaṅkharaṇādiattho eva vā jana-saddo daṭṭhabbo. Rāgaggiādayo <bold>santāpā</bold>. Te eva sabbepi vā kilesā <bold>pariḷāhā. Puthu pañcasu</bold><pageBreak edition="M" number="0.0162" /><bold>kāmaguṇesū</bold>ti ettha jāyatīti jano, ‘‘rāgo gedho’’ti evamādiko. Puthu jano etesanti <bold>puthujjanā</bold>. Puthūsu vā janā jātā rattāti evaṃ rāgādiattho eva jana-saddo daṭṭhabbo. <bold>Palibuddhā</bold>ti sambaddhā upaddutā vā. <bold>Assutavā</bold>ti etena andhatā vuttāti <bold>‘‘andhaputhujjano vutto’’</bold>ti āha.</paragraph>
    <paragraph line="13"><bold>Anaye</bold>ti avaḍḍhiyaṃ. Sabbattha niruttilakkhaṇena padasiddhi veditabbā. Anekesu ca kappasatasahassesu kataṃ jānanti, pākaṭañca karonti upakāraṃ satijananaāmisapaṭiggahaṇādinā paccekasambuddhā, tatheva dukkhitassa sakkaccaṃ kātabbaṃ karonti. Sammāsambuddho pana asaṅkhyeyyaappameyyesupi kataṃ upakāraṃ maggaphalānaṃ upanissayañca jānāti, pākaṭañca karoti, sīho viya ca javaṃ sabbattha sakkaccameva dhammadesanaṃ karoti. <bold>Ariyabhāvo</bold>ti yehi yogato ariyā vuccanti, te maggaphaladhammā daṭṭhabbā. <bold>Ariyakaradhammā</bold> aniccadassanādayo, vipassiyamānā vā aniccādayo.</paragraph>
    <paragraph line="14"><bold>Sotānī</bold>ti taṇhādiṭṭhikilesaduccaritaavijjāsotāni. <bold>‘‘Sotānaṃ saṃvaraṃ brūmī’’</bold>ti vatvā <bold>‘‘paññāyete pidhīyare’’</bold>ti vacanena sotānaṃ saṃvaro pidahanaṃ samucchedañāṇanti viññāyati. <bold>Khantī</bold>ti adhivāsanā, sā ca tathāpavattā khandhā. Paññāti eke, adoso eva vā. <bold>Kāyaduccaritādīna</bold>nti dussīlyasaṅkhātānaṃ kāyavacīduccaritānaṃ muṭṭhassaccasaṅkhātassa pamādassa abhijjhādomanassānaṃ pāpakānaṃ akkhantiaññāṇakosajjānañca. <bold>Anupekkhā</bold> saṅkhārehi avivaṭṭanaṃ, sālayatāti attho. Dhammaṭṭhitiyaṃ paṭiccasamuppāde paṭilomabhāvo sassatucchedagāho, tappaṭicchādakamoho vā. <bold>Nibbāne paṭilomabhāvo</bold> saṅkhāresu rati, nibbānapaṭicchādako moho vā. <bold>Saṅkhāranimittaggāho</bold>ti yādisassa kilesassa appahīnattā vipassanā saṅkhāranimittaṃ na muñcati, so kileso daṭṭhabbo. Saṅkhāranimittaggahaṇassa atikkamanaṃ vā <bold>pahānaṃ</bold>.</paragraph>
    <paragraph line="15">Catunnaṃ ariyamaggānaṃ bhāvitattā accantaṃ appavattibhāvena yaṃ pahānanti yojanā veditabbā. Kena pana pahānanti? Ariyamaggehevāti viññāyamāno ayamattho tesaṃ bhāvitattā appavattivacanena. <bold>Samudayapakkhikassā</bold>ti ettha cattāropi maggā catusaccābhisamayāti katvā tehi <pageBreak edition="V" number="0.0157" /> pahātabbena <pageBreak edition="M" number="0.0163" /> tena tena samudayena saha pahātabbattā samudayasabhāgattā ca saccavibhaṅge ca sabbakilesānaṃ samudayabhāvassa vuttattā ‘‘samudayapakkhikā’’ti diṭṭhiādayo vuccanti. Kāyavācācittānaṃ virūpappavattiyā nayanaṃ apayāpanaṃ, kāyaduccaritādīnaṃ vināsanayanaṃ vā vinayo, tesaṃ vā jimhappavattiṃ vicchinditvā ujukanayanaṃ <bold>vinayanaṃ</bold>. <bold>Esese</bold>ti eso so eva, atthato anaññoti attho. <bold>Tajjāte</bold>ti atthato taṃsabhāvova. Sappuriso ariyasabhāvo, ariyo ca sappurisabhāvoti attho.</paragraph>
    <paragraph line="16"><bold>Advaya</bold>nti dvayatārahitaṃ, vaṇṇameva ‘‘accī’’ti gahetvā acciṃ vā ‘‘vaṇṇo evā’’ti tesaṃ ekattaṃ passanto viya yathātakkitaṃ attānaṃ ‘‘rūpa’’nti, yathādiṭṭhaṃ vā rūpaṃ ‘‘attā’’ti gahetvā tesaṃ ekattaṃ passanto daṭṭhabbo. Ettha ca ‘‘rūpaṃ attā’’ti imissā pavattiyā abhāvepi rūpe attaggahaṇaṃ pavattamānaṃ acciyaṃ vaṇṇaggahaṇaṃ viya. Upamāyo ca anaññattādiggahaṇanidassanavaseneva vuttā, na vaṇṇādīnaṃ viya attano vijjamānattassa, attano viya vā vaṇṇādīnaṃ avijjamānattassa dassanatthaṃ.</paragraph>
    <paragraph line="17" number="1008"><bold>Sarīranipphattiyā</bold>ti sarīrapāripūriyā. Nicchetuṃ asakkonto vicinanto kicchatīti <bold>vicikicchā. Idappaccayānaṃ bhāvo</bold>ti jātiādisabhāvameva āha, jātiādīnaṃ vā jarāmaraṇādiuppādanasamatthataṃ. Sā pana jātiādivinimuttā natthīti tesaṃyevādhivacanaṃ hoti ‘‘idappaccayatā’’ti.</paragraph>
    <paragraph line="18" number="1009"> Idha anāgatakilesā ‘‘tadekaṭṭhā kilesā’’ti vuccantīti te dassetuṃ <bold>‘‘imissā ca pāḷiyā’’</bold>tiādi āraddhaṃ. <bold>Sahajekaṭṭhavasenā</bold>ti tattha uppannadiṭṭhiyā sahajekaṭṭhavasenāti atthato viññāyati. <bold>Taṃsampayutto</bold>ti tehi saṃyojanakilesehi sampayuttotipi attho yujjati. Tathā te saṃyojanakilesā samuṭṭhānaṃ etassāti <bold>taṃsamuṭṭhāna</bold>nti vā. Saṃyojanarahitehi ca pana kilesehi sampayuttānaṃ samuṭṭhitānañca sabbhāvato kileseheva yojanā katā.</paragraph>
    <paragraph line="19" number="1011"><bold>Saṃyojanādīnaṃ viyā</bold>ti saṃyojanatadekaṭṭhakilesādīnaṃ yathāvuttānaṃ viya. <bold>Tehī</bold>ti dassanabhāvanāmaggehi. <bold>Abhisaṅkhāraviññāṇaṃ</bold> kusalākusalaṃ, <pageBreak edition="M" number="0.0164" /> nāmarūpañca vipākanti katvā <bold>‘‘kusalādīnampi pahānaṃ anuññāta’’</bold>nti āha.</paragraph>
    <paragraph line="20" number="1013"><bold>Hetū</bold><pageBreak edition="V" number="0.0158" /><bold>cevā</bold>ti ‘‘pahātabbahetukā’’ti etasmiṃ samāsapade ekadesena samāsapadatthaṃ vadati. Ettha ca purimanayena ‘‘ime dhammā dassanenapahātabbahetukā’’ti imeyeva dassanenapahātabbahetukā, na ito aññeti ayaṃ niyamo paññāyati, na ime dassanenapahātabbahetukāyevāti. Tasmā imesaṃ dassanenapahātabbahetukabhāvo aniyato vicikicchāsahagatamohassa ahetukattāti purimanayo vivaraṇīyatthavā hoti. Tasmā purimanayena dhammato dassanenapahātabbahetuke nikkhipitvā atthato nikkhipituṃ dutiyanayo vutto.</paragraph>
    <paragraph line="21" number="1029"><bold>Mahaggatā vā</bold> iddhividhādayo. <bold>Appamāṇārammaṇā mahaggatā</bold> cetopariyapubbenivāsānāgataṃsañāṇasampayuttā.</paragraph>
    <paragraph line="22" number="1035"> Anantare niyuttāni, anantaraphalappayojanāni, anantaraphalakaraṇasīlāni vā <bold>ānantarikāni</bold>. Tāni pana paṭipakkhena anivāraṇīyaphalattā antarāyarahitānīti <bold>‘‘anantarāyena phaladāyakānī’’</bold>ti vuttaṃ. Anantarāyāni vā <bold>ānantarikānī</bold>ti niruttivasena padasiddhi veditabbā. <bold>Ekasmimpī</bold>ti pi-saddena anekasmimpi āyūhite vattabbamevanatthīti dasseti. Na ca tesaṃ aññamaññapaṭibāhakattaṃ atthi appaṭipakkhattā, appaṭipakkhatā ca samānaphalattā anubalappadānato ca. ‘‘Natthi hetu natthi paccayo sattānaṃ saṃkilesāyā’’ti (dī. ni. 1.168) evamādiko <bold>ahetukavādo</bold>. ‘‘Karoto kho kārayato chindato chedāpayato…pe… karoto na karīyati pāpa’’nti (dī. ni. 1.166) evamādiko <bold>akiriyavādo</bold>. ‘‘Natthi dinna’’nti (dī. ni. 1.171; ma. ni. 2.94; 3.91) evamādiko <bold>natthikavādo</bold>. Etesu purimavādo bandhamokkhānaṃ hetuṃ paṭisedheti, dutiyo kammaṃ, tatiyo vipākanti ayametesaṃ viseso. <bold>Tañhī</bold>ti ahetukādiniyatamicchādiṭṭhiṃ, na pana niyatabhāvaṃ appattaṃ.</paragraph>
    <paragraph line="23" number="1039"><bold>Paccayaṭṭhenā</bold>ti maggapaccayasaṅkhātena sampayogavisiṭṭhena paccayabhāvenāti veditabbaṃ. Ettha ca maggaṅgānaṃ ṭhapanaṃ maggapaccayabhāvarahite maggahetuke <pageBreak edition="M" number="0.0165" /> dassetuṃ, tena maggahetuke asaṅkarato vavatthapeti. Sace pana koci vadeyya ‘‘ekekaṃ aṅgaṃ ṭhapetvā taṃtaṃsampayuttānaṃ maggahetukabhāvepi ‘maggaṅgāni ṭhapetvā’ti idaṃ vacanaṃ yujjatī’’ti. Evañhi sati tatiyanaye viya idhāpi ‘‘ṭhapetvā’’ti na vattabbaṃ siyā, vuttañcetaṃ, tasmā vuttanayenevattho veditabbo. Maggaṅgāmaggaṅgānañhi <pageBreak edition="V" number="0.0159" /> sampayuttānaṃ visesadassanattho ayaṃ nayoti. <bold>Sesamaggaṅgānaṃ</bold> pubbe ṭhapitānanti adhippāyo. Phassādīnañhi purimanayepi maggahetukatā siddhāti.</paragraph>
    <paragraph line="24">Sammādiṭṭhiyā dutiyanayepi ṭhapitāya tatiyanaye sahetukabhāvo dassito. Kathaṃ dassito, nanu ariyamaggasamaṅgissa ‘‘alobho adoso ime dhammā maggahetū’’ti (dha. sa. 1039) avatvā ‘‘alobho adoso amoho ime dhammā maggahetū’’ti visuṃ sammādiṭṭhiādike maggahetū dassetvā ‘‘taṃsampayutto…pe… viññāṇakkhandho’’ti (dha. sa. 1039) visuṃ maggahetukānaṃ dassitattā ‘‘maggahetūsu amoho’’ti (dha. sa. 1039) vuttāya sammādiṭṭhiyā maggahetukatā na dassitā siyā? No na dassitā. Yathā hi tīṇi saṃyojanāni dassetvā ‘‘tadekaṭṭho lobho doso moho, ime dhammā dassanena pahātabbahetū’’ti (dha. sa. 1017) visuṃ pahātabbahetū niyametvā ‘‘tadekaṭṭhā ca kilesā’’tiādivacanena (dha. sa. 1017) lobhadosamohā ca aññamaññasahajekaṭṭhā aññamaññasampayuttā saṅkhārakkhandhabhūtā ca dassanenapahātabbahetukāti dassitā honti, evamidhāpi ‘‘alobhādayo ime dhammā maggahetū’’ti nigamitāpi aññamaññasampayuttasaṅkhārakkhandhabhāvato taṃsampayuttasaṅkhārakkhandhavacanena ‘‘maggahetukā’’ti dassitā evāti siddhaṃ hoti, sammādiṭṭhiyāpi amohoti vuttāya maggahetukabhāvadassanaṃ. Sace pana yo dutiyanaye maggo ceva hetu cāti vutto, tato aññasseva aññena asādhāraṇena pariyāyena maggahetubhāvaṃ dassetvā taṃsampayogato sammādiṭṭhiyā maggahetukabhāvadassanattho tatiyanayo siyā. ‘‘Ariyamaggasamaṅgissa alobho adoso ime dhammā maggahetū’’tiādi vattabbaṃ siyā. Yasmā pana ‘‘maggahetū’’ti iminā aññena sādhāraṇena pariyāyena yesaṃ maggahetubhāvo sambhavati, te sabbe ‘‘maggahetū’’ti dassetvā taṃsampayuttānaṃ <pageBreak edition="M" number="0.0166" /> tesaṃ aññesañca maggahetukabhāvadassanattho tatiyanayo, tasmā tattha ‘‘amoho’’tipi vuttaṃ. Na hi so maggahetu na hotīti. Ime pana tayopi nayā atthavisesavasena nikkhittattā atthato nikkhepā daṭṭhabbā. Atha vā sarūpena vacanaṃ dhammato nikkhepo, atthena atthatoti evampi yojanā sambhavati. Tattha dutiyatatiyanayā sarūpato hetuhetumantudassanavasena dhammato nikkhepo. Paṭhamanayo tathāadassanato atthena ca maggaṅgataṃsampayuttānaṃ hetuhetumantubhāvāvagamanato atthato nikkhepoti.</paragraph>
    <paragraph line="25" number="1040"> Yasmiṃ sabhāvadhamme ninnapoṇapabbhārabhāvena cittaṃ pavattati, so tassa ārammaṇādhipati <pageBreak edition="V" number="0.0160" /> veditabbo. Cetopariyañāṇena jānitvā paccavekkhamāno tena paccavekkhamānoti vutto. <bold>Etthāpī</bold>ti etasmimpi aṭṭhakathāvacane, <bold>ettha</bold> vā paṭṭhāne maggādīni ṭhapetvā aññesaṃ adhipatipaccayabhāvassa avacaneneva paṭikkhepapāḷiyaṃ. <bold>Ayamevattho</bold>ti attano maggaphalaṃ ṭhapetvāti attho. <bold>Vīmaṃsādhipateyya</bold>nti padhānena adhipatinā sahajātādhipati nidassito, tayidaṃ nayadassanamattameva hotīti aññopi evaṃpakāro sahajāto maggādhipati nidassito hoti, tasmā vīriyādhipateyyanti ca yojetabbaṃ. Idampi hi atthato vuttamevāti.</paragraph>
    <paragraph line="26" number="1041"> Attano sabhāvo <bold>attabhāvo</bold>. Laddhokāsassa kammassa vipāko kappasahassātikkame uppajjati anekakappasahassāyukānaṃ sattānaṃ, kappasahassātikkamepi vā laddhokāsaṃ yaṃ bhavissati, tadapi laddhokāsamevāti attano vipākaṃ sandhāya vuccati. <bold>Natthi nāma na hotī</bold>ti anuppanno nāma na hotīti adhippāyo. Uppādīsu antogadhattā ‘‘uppādino dhammā’’ti etena vacanena vuccatīti katvā āha <bold>‘‘uppādino dhammā nāma jāto’’</bold>ti. <bold>Arūpasaṅkhāto attā</bold>ti arūpabhavaṅgaṃ āha. Tattha ākāsānañcāyatanasaññādimayo attāti hi atthato vohāro pavattoti.</paragraph>
    <paragraph line="27"><bold>Yadi pana āyū…pe… sabbaṃ vipākaṃ dadeyya,</bold> aladdhokāsañca vipākaṃ detīti katvā vipakkavipākañca dadeyya, tato ekasseva kammassa sabbavipākena bhavitabbanti aññassa kammassa okāso na bhaveyya niratthakattā <pageBreak edition="M" number="0.0167" />, uppattiyāyeva okāso na bhaveyya, uppannassa vā phaladāne. Atha vā aladdhokāsassa vipākadāne paccayantararahitassapi vipākadānaṃ āpannanti avijjātaṇhādipaccayantarakhepakassa aññassa apacayagāmikammassa kammakkhayakarassa okāso na bhaveyya. Bhāvitepi magge avijjādipaccayantararahitassa ca kammassa vipaccanato samatthatā na siyāti attho. Sabbadā vā vipākappavattiyā eva bhavitabbattā vipākato aññassa pavattiokāso na bhaveyya. <bold>Taṃ panā</bold>ti āyūhitaṃ kammaṃ. Idaṃ pana dhuvavipākassa vipākena adhuvavipākassapi laddhokāsassa vipākaṃ uppādīti dassetuṃ āraddhanti daṭṭhabbaṃ. Aṭṭha samāpattiyo ca balavavirahe aggamaggabhāvanāvirahe ca appahīnasabhāvato dhuvaṃ vipaccantīti <bold>dhuvavipākā</bold>ti vuttā. Āyūhitakamme vuccamāne anuppannaṃ kasmā vuttanti? Yaṃ āyūhitaṃ bhavissati, tatthāpi āyūhita-saddappavattisabbhāvā.</paragraph>
    <paragraph line="28" number="1050"><bold>Upādinnā</bold>ti <pageBreak edition="V" number="0.0161" /> ettha na upetena ādinnāti ayamattho, upasaddo pana upasaggamattameva, tasmā upādānārammaṇā upādānehi, aññe ca anabhinivesena ‘‘ahaṃ maggaṃ bhāvayiṃ, mama maggo uppanno’’tiādikena gahaṇena ādinnā icceva upādinnā. <bold>Upādinna</bold>-saddena vā amaggaphaladhammāyeva vuttā, itarehi maggaphaladhammā cāti veditabbaṃ.</paragraph>
    <centered line="29">Tikanikkhepakathāvaṇṇanā niṭṭhitā.</centered>
    <title line="30">Dukanikkhepakathāvaṇṇanā</title>
    <paragraph line="31" number="1062"><bold>Mettāyanavasenā</bold>ti mettāpharaṇavasena. ‘‘Mettayanavasenā’’ti vattabbe dīghaṃ katvā vuttanti daṭṭhabbaṃ. Mettā, medanaṃ vā mettāyanaṃ, tañca sinehavasena. Anudayatīti anudāti vattabbe <bold>‘‘anuddā’’</bold>ti da-kārāgamanaṃ katvā vuttaṃ. <bold>Anuddāyanākāro</bold>ti anurakkhaṇākāro. Rakkhaṇañhi dāyanā. <bold>Anuddāyitassā</bold>ti anuddāya ayitassa. ‘‘Jātipi dukkhā’’tiādiṃ suṇantassa savane, aniccādito sammasantassa sammasane, maggenettha sammohaṃ viddhaṃsentassa paṭivedhe, paṭivijjhitvā paccavekkhantassa paccavekkhaṇeti catūsu kālesu dukkhe ñāṇaṃ vattati.</paragraph>
    <paragraph line="32" number="1065"> Cittassa <pageBreak edition="M" number="0.0168" /> saṃrañjanaṃ <bold>cittassa sārāgo. Gijjhantī</bold>ti abhikaṅkhanti. <bold>Sañjaṃntī</bold>ti bandhanti. <bold>Lagganaṭṭhenā</bold>ti saṃvaraṇaṭṭhena, olambanaṭṭhena vā. <bold>Tassa tasseva bhavassā</bold>ti kāmabhavādisaṅkhātassa vipākakaṭattārūpassa abhinibbattiatthaṃ paṭisandhiyā paccayabhāvavasena parikaḍḍhati. <bold>Cittamassa</bold> bhavantare <bold>vidhāvati</bold> nibbattati. <bold>Taṇhāvipphanditaniveso</bold> aṭṭhasatataṇhāvicaritādibhāvena taṇhāpavattiyeva.</paragraph>
    <paragraph line="33"><bold>Saritānī</bold>ti rāgavasena allāni. Taṃsampayuttapītivasena siniddhāni <bold>sinehitāni. Visatā</bold>ti vitthatā. Rūpādīsu tebhūmakadhammesu byāpanavasena <bold>visaṭā</bold>. Purimavacanameva ta-kārassa ṭa-kāraṃ katvā vuttaṃ. <bold>Visālā</bold>ti vipulā. <bold>Visakkatī</bold>ti parisappati, sahati vā. Ratto hi rāgavatthunā pādena tāliyamānopi sahatīti. Osakkanaṃ, vipphandanaṃ vā visakkananti vadanti <pageBreak edition="V" number="0.0162" />. Aniccādiṃ niccādito gaṇhantī <bold>visaṃvādikā</bold> hoti. <bold>Visaṃharatī</bold>ti tathā tathā kāmesu ānisaṃsaṃ passantī vividhehākārehi nekkhammābhimukhappavattito cittaṃ saṃharati saṅkhipati. <bold>Visaṃ</bold> vā dukkhaṃ, taṃ <bold>harati</bold> vahatīti attho. Dukkhanibbattakassa kammassa hetubhāvato <bold>visamūlā,</bold> visaṃ vā dukkhavedanāmūlaṃ etissāti <bold>visamūlā</bold>. Dukkhasamudayattā visaṃ phalaṃ etissāti <bold>visaphalā</bold>. Taṇhāya rūpādikassa dukkhasseva paribhogo hoti, na amatassāti sā <bold>‘‘visaparibhogā’’</bold>ti vuttā. Sabbattha niruttivasena padasiddhi veditabbā. Yo panettha padhāno attho, taṃ dassetuṃ puna <bold>‘‘visatā vā panā’’</bold>tiādi vuttaṃ. <bold>Itthabhāvaññathābhāva</bold>nti manussabhāvadevādibhāvabhūtaṃ.</paragraph>
    <paragraph line="34"><bold>Paṇidhānakavasenā</bold>ti cittassa rūpādīsu ṭhapanakavasena. Aññopi bandhu taṇhāya eva hoti, so pana abandhupi hoti. Taṇhā pana niccasannissitāti <bold>‘‘pāṭiyekko bandhū’’</bold>ti vuttā. <bold>Asanato</bold>ti byāpanato bhuñjanato ca. Tadubhayaṃ dasseti <bold>‘‘ajjhottharaṇato’’</bold>tiādinā. <bold>Āsīsanavasenā</bold>ti icchanavasena. <bold>Aññenākārenā</bold>ti jappanājappitattānaṃ jappāya anaññattadassanākārena. <bold>Cittaṃ pariyuṭṭhātī</bold>ti cittaṃ mūsati. <bold>Mārapāso</bold>ti mārena gahitatāya rāgo mārapāso.</paragraph>
    <paragraph line="35" number="1066"><bold>Saṅkhāresu uppanno kammapathabhedaṃ na karotī</bold>ti etena sattesu uppanno aṭṭhānakopo karotīti viññāyati. ‘‘Atthaṃ me nācari <pageBreak edition="M" number="0.0169" />, na carati, na carissati, piyassa me manāpassa atthaṃ nācari, na carati, na carissati, appiyassa me amanāpassa anatthaṃ nācari, na carati, na carissatī’’ti uppajjamānopi hi kopo avatthusmiṃ uppannattā aṭṭhānakopo eva bhavituṃ yutto. <bold>Āghātento</bold>ti hananto. <bold>Punaruttidoso paṭisedhito</bold>ti dosa-padassa paṭivirodha-padassa ca dvikkhattuṃ āgatattā vuttaṃ. Paṭighassa vā visesanatthaṃ pubbe ‘‘paṭivirodho’’ti, padosādivisesanatthaṃ ‘‘doso’’ti ca vuttaṃ, dussanādivisesanatthaṃ pacchā ‘‘doso’’ti, virodhavisesanatthañca ‘‘paṭivirodho’’ti vuttanti natthi punaruttidoso.</paragraph>
    <paragraph line="36" number="1091"> Aniddhāritaparicchede dhammānaṃ atthitāmattadīpake mātikuddese aparicchedena bahuvacanena uddeso katoti bahuvacaneneva pucchati – ‘‘katame dhammā appaccayā’’ti. Sabhāvasaṅkhāparicchedādivasena hi dhamme ajānantassa vasena uddeso pucchā ca karīyatīti. Tasmā <pageBreak edition="V" number="0.0163" /> paricchedaṃ akatvā uddiṭṭhā pucchitā ca. <bold>Ime</bold>ti asaṅkhatadhātuto uddhaṃ natthīti dīpanatthaṃ ekampi taṃ niddisitvā bahuvacaneneva nigamanaṃ kataṃ niddesato pubbe bodhaneyyassa ajānanakālaṃ upādāya.</paragraph>
    <paragraph line="37" number="1101"> Kiṃ pana natthi, kiṃ tena na vuttāti yojanā kātabbā. Idameva manoviññeyyanti niyamābhāvo <bold>vavatthānābhāvo</bold>. Cakkhuviññāṇādiviññeyyameva cakkhādiviññeyyanti pāḷiyaṃ vuttanti manoviññāṇaviññeyyenapi manoviññeyyena bhavitabbanti katvā aṭṭhakathāya <bold>‘‘kiṃ pana manoviññāṇenā’’</bold>tiādi vuttaṃ. <bold>Kehici viññeyyā kehici aviññeyyā</bold>ti idaṃ kāmāvacaraṃ manoviññāṇaṃ ārammaṇādivasena bhinditvā yojetabbaṃ. Rūpāvacarādiārammaṇena hi kāmāvacaramanoviññāṇena rūparāgādisampayuttena ca kāmāvacaradhammā na viññeyyā, itarena ca viññeyyā. Evaṃ kāmāvacarānameva ārammaṇānaṃ kesañci saddādīnaṃ rūpārammaṇādīhi aviññeyyatā viññeyyatā ca yojetabbā, tathā dvārabhedavasena. Atha vā somanassasahagatasantīraṇaṃ iṭṭhārammaṇamevāti itaraṃ tena na viññeyyaṃ. Evaṃ upekkhāsahagate kusalavipāke akusalavipāke cāti sabbattha yathāyogaṃ yojetabbaṃ. Rūpāvacarādayo kāmāvacaravipākādīhi aviññeyyā, kecideva viññeyyā <pageBreak edition="M" number="0.0170" /> arūpāvacarehīti yojetabbaṃ anuvattamānattā. <bold>Nibbānena aviññeyyattā</bold>ti ‘‘kehici aviññeyyā’’ti imassa padassa atthasambhavamattaṃ sandhāya vuttaṃ, na nibbānassa anuvattamānamanoviññāṇabhāvato.</paragraph>
    <paragraph line="38" number="1102"><bold>Pañcakāmaguṇikarāgo</bold>ti ukkaṭṭhavasena vuttaṃ. Bhavāsavaṃ ṭhapetvā sabbo lobho kāmāsavoti yuttaṃ siyā. Sassatadiṭṭhisahagato rāgo bhavadiṭṭhisampayuttattā ‘‘bhavāsavo’’ti aṭṭhakathāyaṃ vutto. Bhavāsavo pana ‘‘diṭṭhigatavippayuttesu eva uppajjatī’’ti pāḷiyaṃ vutto. Sopi rāgo kāmāsavo bhavituṃ yutto. Diṭṭhadhammikasamparāyikadukkhānaṃ kāraṇabhūtā kāmāsavādayopi dvidhā vuttā.</paragraph>
    <paragraph line="39" number="1103"> Kāmāsavaniddese ca <bold>kāmesū</bold>ti kāmarāgadiṭṭhirāgādiārammaṇabhūtesu tebhūmakesu vatthukāmesūti attho sambhavati. Tattha hi uppajjamānā sā taṇhā sabbāpi na kāmacchandādināmaṃ na labhatīti. Kattukamyatāchando akusalepi uppajjati, na pana dhammacchando.</paragraph>
    <paragraph line="40" number="1105"> Aññaṃ <pageBreak edition="V" number="0.0164" /> jīvanti gahaṇaṃ yadipi upādānakkhandhesveva pavattati, rūpe…pe… viññāṇe vā pana na patiṭṭhāti. Tato aññaṃ katvā jīvaṃ gaṇhātīti <bold>sassatadiṭṭhi</bold> hotīti. Brahmādiṃ ekaccaṃ attānaṃ ‘‘hotī’’ti niccato aññañca ‘‘na hotī’’ti aniccato gaṇhantassa ‘‘hoti ca na ca hotī’’ti <bold>ekaccasassatadiṭṭhi</bold>. ‘‘Hotī’’ti ca puṭṭhe ‘‘nevā’’ti, ‘‘na hotī’’ti ca puṭṭhe ‘‘na’’iti sabbattha paṭikkhipantassa <bold>amarāvikkhepadiṭṭhi,</bold> amarā anupacchedā, amaramacchasadisī vā vikkhepadiṭṭhīti attho.</paragraph>
    <paragraph line="41">Pañcakāmaguṇiko rāgo kāmāsavoti vuttoti katvā brahmānaṃ vimānādīsu rāgassa diṭṭhirāgassa ca kāmāsavabhāvaṃ paṭikkhipati. Yadi pana lobho kāmāsavabhavāsavavinimutto atthi, so yadā diṭṭhigatavippayuttesu uppajjati, tadā tena sampayutto avijjāsavo āsavavippayuttoti domanassavicikicchuddhaccasampayuttassa viya tassapi āsavavippayuttatā vattabbā siyā ‘‘catūsu diṭṭhigatavippayuttesu lobhasahagatesu cittuppādesu uppanno moho siyā āsavasampayutto siyā āsavavippayutto’’ti. ‘‘Kāmāsavo aṭṭhasu lobhasahagatesu cittuppādesu uppajjatī’’ti, ‘‘kāmāsavaṃ paṭicca diṭṭhāsavo avijjāsavo’’ti <pageBreak edition="M" number="0.0171" /> (paṭṭhā. 3.3.1) ca vacanato diṭṭhisahagato rāgo kāmāsavo na hotīti na sakkā vattuṃ. <bold>Kilesapaṭipāṭiyāpi āharituṃ vaṭṭatī</bold>ti āsavānaṃ vacanaṃ pahātabbadassanatthanti katvā te pahāne āhariyamānā pahātabbānampi tesaṃ kilesānaṃ uddesakkamena āharituṃ vaṭṭanti pajahanakānaṃ maggānampīti attho.</paragraph>
    <paragraph line="42" number="1121"><bold>Paṭhamakamānabhājanīye</bold>ti ‘‘seyyohamasmī’’ti mānassa niddese. Tattha hi ‘‘ekacco jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā mānaṃ jappeti, yo evarūpo māno maññanā…pe… ketukamyatā cittassā’’ti (vibha. 866) seyyassa sadisassa hīnassa ca pavattamāno puggalavisesaṃ anāmasitvā seyyamāno vibhattoti imamatthaṃ sandhāya <bold>‘‘eko māno tiṇṇaṃ janānaṃ uppajjatīti kathito’’</bold>ti āha. Na kevalañcāyaṃ paṭhamakamānabhājanīye eva evaṃ kathito, dutiyakatatiyakamānabhājanīyepi kathito evāti nidassanamatthaṃ etaṃ daṭṭhabbaṃ. Atha vā puggale anissāya vuttānaṃ tiṇṇampi mānānaṃ bhājanīyaṃ <bold>‘‘paṭhamakamānabhājanīye’’</bold>ti āha. Seyyassa ‘‘seyyohamasmīti māno’’tiādīnañhi puggalaṃ āmasitvā vuttānaṃ navannaṃ mānānaṃ bhājanīyaṃ dutiyakamānabhājanīyaṃ <pageBreak edition="V" number="0.0165" /> hoti, tassa mānarāsissa puggalaṃ anāmasitvā vuttamānarāsito dutiyatatiyakattāti, athāpi ca yathāvutte dutiyakamānabhājanīye ‘‘ekekassa tayo tayo mānā uppajjantīti kathita’’nti idha vuttāya atthavaṇṇanāya samānadassanatthaṃ <bold>‘‘paṭhamakamānabhājanīye’’</bold>ti vuttaṃ. So eva māno idhāgatoti tattha kathito eva attho yujjatīti adhippāyo. <bold>Mānakaraṇavasenā</bold>ti ‘‘seyyo’’tiādikiccakaraṇavasena. <bold>Aparāpare upādāyā</bold>ti idaṃ purimapurimā mānā aparāpare upanissayabhāvena te uppādentā accuggacchantīti imamatthaṃ sandhāya vuttaṃ. Ketukamyatācittaṃ accuggatabhāvaṃ gacchatīti katvā citteneva visesitaṃ.</paragraph>
    <paragraph line="43" number="1126"> Akkhamanabhāvappakāsanaṃ <bold>khiyyanaṃ. Manena piyakaraṇa</bold>nti evaṃpakāraṃ pūjanaṃ mānananti vuccatīti attho. <bold>Issākaraṇavasenā</bold>ti lābhādiakkhamanakiccavasena.</paragraph>
    <paragraph line="44" number="1127"><bold>Ariyasāvakā</bold>ti <pageBreak edition="M" number="0.0172" /> vacanaṃ ‘‘ariyasāvakānaṃyeva paṭivedho atthi, te ca taṃ na maccharāyantī’’ti paṭivedhadhamme macchariyābhāvadassanatthaṃ. <bold>Gantho</bold>ti pāḷi. <bold>Kathāmaggo</bold>ti aṭṭhakathāpabandho. <bold>Dhammantara</bold>nti kusalādidhammaṃ bhinditvā akusalādiṃ attano lolatāya tathāgatabhāsitaṃ titthiyabhāsitaṃ vā karonto ālolessati. <bold>Attānaṃ āvikatvā</bold>ti attānaṃ aññathā santaṃ aññathā pavedayitvā. <bold>Yo panā</bold>ti titthiyo gahaṭṭho vā attano samayassa sadosabhāvaṃ daṭṭhuṃ anicchanto aññāṇena abhinivesena vā.</paragraph>
    <paragraph line="45">Byāpitumanicchoti viviccho, tassa bhāvo <bold>vevicchaṃ. Anādaro</bold>ti macchariyena dāne ādararahito. Kaṭacchunā gāho bhattassa kaṭacchuggāho, kaṭacchuggāho viya <bold>kaṭacchuggāho</bold>. Yathā hi kaṭacchuggāho yathāvutte bhatte na saṃpasārayati, evaṃ macchariyampi āvāsādīsūti. Gayhati etenāti vā gāho, kaṭacchu eva gāho <bold>kaṭacchuggāho</bold>. So yathā saṅkuṭitaggo na saṃpasārayati, evaṃ macchariyampīti. Āvaritvā gahitaṃ aggahitaṃ, tassa bhāvo <bold>aggahitattaṃ,</bold> macchariyaṃ. ‘‘Āvāsādi parehi sādhāraṇamasādhāraṇaṃ vā mayheva hotū’’ti pavattivasena attasampattiggahaṇalakkhaṇatā, ‘‘mā aññassā’’ti pavattivasena attasampattinigūhaṇalakkhaṇatā ca yojetabbā. Yaṃ pana ‘‘parasantakaṃ gaṇhitukāmo’’ti vuttaṃ, taṃ macchariyassa parasantakalobhassa upanissayabhāvaṃ dassetuṃ vuttanti daṭṭhabbaṃ. Yadi hi taṃ macchariyappavattidassanaṃ, parasampattiggahaṇalakkhaṇatā ca vattabbā siyāti.</paragraph>
    <paragraph line="46" number="1140"> Abhijjhākāmarāgānaṃ <pageBreak edition="V" number="0.0166" /> viseso āsavadvayaekāsavabhāvo siyā, naabhijjhāya noāsavabhāvo cāti noāsavalobhassa sabbhāvo vicāretabbo. Na hi atthi ‘‘āsavo ca noāsavo ca dhammā āsavassa dhammassa āsavassa ca noāsavassa ca dhammassa hetupaccayena paccayo’’ti sattamo ca navamo ca pañho. Gaṇanāya ca ‘‘hetuyā sattā’’ti vuttaṃ, na ‘‘navā’’ti. Diṭṭhisampayutte pana lobhe noāsave vijjamāne sattamanavamāpi pañhavissajjanaṃ labheyyuṃ, gaṇanā ca ‘‘hetuyā navā’’ti vattabbā siyā. Diṭṭhivippayutte ca lobhe noāsave vijjamāne pubbe dassito dosoti.</paragraph>
    <paragraph line="47" number="1159"> Kāmacchandanīvaraṇaniddese <pageBreak edition="M" number="0.0173" /><bold>kāmesū</bold>ti tebhūmakesu sāsavesu sabbesu vatthukāmesu. Sabbo hi lobho kāmacchandanīvaraṇaṃ. Teneva tassa āruppe uppatti vuttā ‘‘nīvaraṇaṃ dhammaṃ paṭicca nīvaraṇo dhammo uppajjati na purejātapaccayā. Āruppe kāmacchandanīvaraṇaṃ paṭicca uddhaccanīvaraṇaṃ avijjānīvaraṇaṃ. Āruppe kāmacchandanīvaraṇaṃ paṭicca thinamiddhanīvaraṇaṃ uddhaccanīvaraṇaṃ avijjānīvaraṇa’’nti (paṭṭhā. 3.8.1).</paragraph>
    <paragraph line="48" number="1162"><bold>Iriyāpathikacitta</bold>nti iriyāpathūpatthambhakaṃ aṭṭhapaññāsavidhaṃ cittaṃ. Tattha pana balavathinamiddhasahagataṃ cittaṃ <bold>‘‘iriyāpathaṃ sandhāretuṃ asakkonta’’</bold>nti vuttaṃ. <bold>Olīyatī</bold>ti olambati.</paragraph>
    <paragraph line="49" number="1163"><bold>Onayhatī</bold>ti chādeti, avattharati vā. Nānārammaṇesu pavattinivāraṇena, vipphārikatānivāraṇeneva vā <bold>antosamorodho. Ekaccāna</bold>nti sirīsādirukkhānaṃ. <bold>Rūpakāyeneva siyuṃ,</bold> tena sukhappaṭisaṃvedananibbānasacchikiriyānaṃ rūpatāpatti siyāti adhippāyo. <bold>Tasmā</bold>ti ‘‘kāyassā’’ti vacanassa rūpattāsādhakattā. <bold>Na hi nāmakāyo supatī</bold>ti idaṃ thinamiddhasamuṭṭhitarūpehi rūpakāyassa garubhāvappattaṃ aṅgapaccaṅgādīnaṃ saṃsīdanaṃ soppanti sandhāya vuttaṃ, na jāgaraṇacittarahitaṃ bhavaṅgasantatinti. <bold>Tassa phalattā</bold>ti phalūpacārena indriyaṃ viya middhaṃ dassetuṃ middhassa phalattā indriyaniddese viya liṅgādīni middhaniddesepi soppādīni vuttānīti attho.</paragraph>
    <paragraph line="50">Rūpakāyassa antosamorodho natthīti so nāmakāye vuttoti viññāyati. Tena saha vuttā <pageBreak edition="V" number="0.0167" /> onāhapariyonāhā ca. Rūpakāyassa vā vipphārikāvipphārikabhāvo nāma attano sabhāvena natthi, nāmakāyassa nāmakāye vipphārike lahuko, avipphārike garukoti avipphārikabhāvena onāhanādi nāmakāyasseva hotīti onāhanādayopi nāmakāye viññāyanti. Tenāha <bold>‘‘na hi rūpaṃ nāmakāyassa onāho…pe… hotī’’</bold>ti. Āvaraṇabhāvo viya hi onāhanādibhāvopi nāmakāyasseva hotīti. Itaro adhippāyaṃ ajānanto meghādīhi rūpehi rūpānaṃ onāhanādiṃ passanto <bold>‘‘nanu cā’’</bold>tiādimāha. <bold>Yadi eva</bold>nti yadi rūpassa onāhanāditā siddhā, arūpassa na siyā <pageBreak edition="M" number="0.0174" />, setubandhādīsu rūpassa āvaraṇaṃ diṭṭhanti āvaraṇampi arūpassa na bhaveyyāti attho.</paragraph>
    <paragraph line="51">Surāmerayapānaṃ akusalanti katvā yutto tassa upakkilesabhāvo, surā…pe… pamādaṭṭhānānuyogassa ca akusalattā paññāya dubbalīkaraṇabhāvo yutto, tathāpi parassa adhippāyaṃ anujānitvā surāmerayassa upakkilesatā paññāya dubbalīkaraṇatā ca upakkilesānaṃ paññāya dubbalīkaraṇānañca paccayattā phalavohārena vuttāti dassento āha <bold>‘‘na, paccayaniddesato’’</bold>ti. <bold>Evameva kho</bold>ti yathā jātarūpassa ayo lohaṃ tipu sīsaṃ sajjanti pañcupakkilesehi upakkiliṭṭhaṃ jātarūpaṃ na ceva mudu hoti, na ca kammaniyaṃ, na ca pabhassaraṃ pabhaṅgu ca, na ca sammā upeti kammāya, evameva. <bold>Paccayaniddesato</bold>ti upakkilesapaññādubbalīkaraṇānaṃ paccayabhāvaniddesato, paccaye phalaniddesatoti attho. Sayameva kileso upakkilesaniddesesu niddiṭṭhoti adhippāyo.</paragraph>
    <paragraph line="52">Nīvaraṇaṃ hutvāva nīvaraṇasampayutte dassiyamāne na nīvaraṇatādassanattho ārambho, atha kho siddhanīvaraṇabhāvassa nīvaraṇasampayuttatādassanatthoti yathālābhavasena ca asampayuttassa vacanaṃ na yujjati. Yathā hi <bold>tiṭṭhantampi carantampī</bold>ti sippisambukādīsu yathālābhasambhavaṃ taṃ dvayaṃ vuttaṃ, na evaṃ ‘‘thinamiddhanīvaraṇaṃ sampayuttampi asampayuttampī’’ti vacanaṃ atthi, yaṃ yathālābhaṃ sambhaveyyāti. <bold>Cittajassāsambhavavacanato</bold>ti ‘‘cattattā’’tiādivacanassa jhānakkhaṇe cittajassa thinamiddhassa asambhavavacanabhāvatoti attho, ‘‘cattattā’’tiādivacanena vā asambhavassa vacanato pakāsanatoti attho.</paragraph>
    <paragraph line="53"><bold>Kāmesu kho pana…pe… sudiṭṭho</bold>ti iminā kāmādīnave aññāṇassa pahānamāha. <bold>Taṃ tattha</bold><pageBreak edition="V" number="0.0168" /><bold>pahāna</bold>nti taṃ tattha rūpe pahānanti pahānaṃ apekkhitvā ‘‘ta’’nti vuttaṃ, taṃ vinayananti vā attho. Tena rūpassa appahātabbattameva dasseti, na pana ‘‘cha dhamme pahāyā’’tiādīsu middhassa appahātabbatādassanato añño pakāro vutto. <bold>Na yathā…pe… vutta</bold>nti cha dhammā pañca nīvaraṇāni ca yathā pahātabbāneva hontāni <pageBreak edition="M" number="0.0175" /> ‘‘pahātabbānī’’ti vuttāni, na evaṃ rūpaṃ pahātabbameva hontaṃ ‘‘pahātabba’’nti vuttanti attho.</paragraph>
    <paragraph line="54"><bold>Aññehi ca suttehī</bold>ti vuttasuttānaṃ dassanatthaṃ <bold>‘‘tathā hī’’</bold>tiādimāha. Kusalappavattiṃ āvarantīti <bold>āvaraṇā</bold>. Nīvārentīti <bold>nīvaraṇā</bold>. Cittaṃ abhibhavantā ārohantīti <bold>cetaso ajjhāruhā</bold>. Āvaraṇādikiccañca arūpasseva yujjati, tathā andhakaraṇādikiccaṃ. Tattha catūsu padesu purimapurimassa pacchimapacchimo attho. Saṃsāradukkhaṃ vighāto, taṃjanakatāya <bold>vighātapakkhikaṃ</bold>. Cetaso pariyuṭṭhānaṃ ayonisomanasikārato uppatti akusalarāsibhāvo ca arūpasseva hotīti arūpameva middhaṃ.</paragraph>
    <paragraph line="55" number="1166"> Gaṇabhojanādiakappiyabhojanaṃ kappiyasaññī bhuñjitvā puna jānitvā koci vippaṭisārī hoti, anavajjañca bhikkhudassanacetiyavandanādiṃ vajjasaññī akatvā katvā ca koci assaddho vippaṭisārī hoti. <bold>Vatthu</bold>nti mūlaṃ. <bold>Evarūpa</bold>nti mūlavasena evaṃpakāranti attho. Kukkuccapadaṃ yevāpanakesu ‘‘kucchitaṃ kataṃ kukataṃ, tassa bhāvo’’ti vuttatthameva. <bold>Kukkuccāyanākāro</bold>ti kukkuccabhāvanākāro kukkuccakaraṇākāro kukkuccagamanākāro vā. Etena kukkuccaṃ kiriyabhāvena dasseti. ‘‘Kappati na kappatī’’ti pavattacittuppādova <bold>vinayakukkuccaṃ</bold>.</paragraph>
    <paragraph line="56" number="1176"> Cittavikkhipanakiccasāmaññena uddhaccaṃ kukkuccañca saha vuttanti veditabbaṃ. Kāmacchandassa anāgāmimaggena pahānaṃ ukkaṭṭhanīvaraṇavasena vuttanti veditabbaṃ. Yadi hi lobho nonīvaraṇo siyā, ‘‘nonīvaraṇo dhammo nīvaraṇassa dhammassa hetupaccayena paccayo’’tiādi vattabbaṃ siyā, na cetaṃ vuttaṃ. Gaṇanāya ca ‘‘hetuyā cattārī’’ti vuttaṃ, na ‘‘navā’’ti. Tasmā sabbo lobho kāmacchandanīvaraṇanti arahattamaggenassa pahānavacanaṃ yuttaṃ.</paragraph>
    <paragraph line="57" number="1219"><bold>Kāmo cā</bold>ti kilesakāmo ca. <bold>Purimadiṭṭhiṃ uttaradiṭṭhi upādiyatī</bold>ti purimadiṭṭhiṃ ‘‘sassato’’ti <pageBreak edition="V" number="0.0169" /> gaṇhantī upādiyati, purimadiṭṭhiākāreneva vā uppajjamānā uttaradiṭṭhi teneva purimadiṭṭhiṃ daḷhaṃ karontī taṃ upādiyatīti vuttaṃ. <bold>Gosīlagovatādīnī</bold>ti tathābhūtaṃ diṭṭhimāha. <bold>Abhinivesato</bold>ti <pageBreak edition="M" number="0.0176" /> abhinivesabhāvato, abhinivisanato vā. <bold>Attavādamattamevā</bold>ti attassa abhāvā ‘‘attā’’ti idaṃ vacanamattameva. <bold>Upādiyanti</bold> daḷhaṃ gaṇhanti. Kathaṃ? <bold>Attā</bold>ti. Attāti hi abhinivisantā vacanameva daḷhaṃ katvā gaṇhantīti attho. Evaṃ attavādamattameva upādiyantīti vuttaṃ. ‘‘Attavādamatta’’nti vā vācāvatthumattamāha. Vācāvatthumattameva hi ‘‘attā’’ti upādiyanti atthassa abhāvāti.</paragraph>
    <paragraph line="58" number="1221"><bold>Dinna</bold>nti dānamāha, taṃ aphalattā rūpaṃ viya dānaṃ nāma na hotīti paṭikkhipati. Mahāvijitayaññasadiso yañño <bold>mahāyāgo</bold>. Āmantetvā havanaṃ dānaṃ <bold>āhunaṃ,</bold> pāhunānaṃ atithīnaṃ atithikiriyā <bold>pāhunaṃ,</bold> āvāhādīsu maṅgalatthaṃ dānaṃ <bold>maṅgalakiriyā</bold>. <bold>Paraloke ṭhito imaṃ lokaṃ ‘‘natthī’’ti gaṇhātī</bold>ti imaṃ lokaṃ avekkhitvā paraloko, parañca avekkhitvā ayaṃ loko hoti gantabbato āgantabbato cāti paralokato idhāgamanassa abhāvā tattheva ucchijjanato cittena paraloke ṭhito imaṃ lokaṃ ‘‘natthī’’ti gaṇhātīti attho veditabbo. Na hi ayaṃ diṭṭhi paraloke nibbattasseva hotīti. <bold>Idhaloke ṭhito</bold>ti etthāpi ayameva nayo. Ayaṃ vā ettha attho ‘‘saṃsaraṇappadeso idhaloko ca paraloko ca nāma koci natthi saṃsaraṇassa abhāvā tattha tattheva ucchijjanato’’ti. Purimabhavato pacchimabhave upapatanaṃ upapāto, so yesaṃ sīlaṃ, te <bold>opapātikā</bold>. Te pana cavanakā upapajjanakā hontīti katvā āha <bold>‘‘cavanakaupapajjanakasattā natthīti gaṇhātī’’</bold>ti. <bold>Anulomappaṭipada</bold>nti nibbānānukūlaṃ sīlādippaṭipadaṃ.</paragraph>
    <paragraph line="59" number="1236"><bold>Nippadesatova gahito</bold>ti iminā yaṃ āsavagocchake brahmānaṃ kapparukkhādīsu rāgassa ca diṭṭhirāgassa ca asaṅgahaṇena nīvaraṇagocchake ca kāmacchandassa anāgāmimaggena pahātabbatādassanena sappadesattaṃ vuttaṃ, taṃ nivāritaṃ hoti. <bold>Arahattamaggenā</bold>ti vacanena catūhi maggehi pahātabbatā vuttāti daṭṭhabbaṃ. Na hi purimehi atanukatā mohādayo arahattamaggena pahīyantīti.</paragraph>
    <paragraph line="60" number="1287"><bold>Niratiatthenā</bold>ti <pageBreak edition="V" number="0.0170" /> pītivirahena, balavanikantivirahena vā. Na hi dukkhāya vedanāya rajjantīti. Ava-saddena avagāhattho adhoattho cāti dvidhā <bold>ava</bold>-saddassa attho vutto.</paragraph>
    <paragraph line="61" number="1301"> Vicikicchāsahagato <pageBreak edition="M" number="0.0177" /> moharaṇo pahānekaṭṭhena diṭṭhisampayuttena rāgaraṇena <bold>saraṇo,</bold> uddhaccasahagato rūparāgaarūparāgasaṅkhātena. <bold>Araṇavibhaṅgasutte</bold> (ma. ni. 3.333) pana ‘‘yo kāmapaṭisandhisukhino somanassānuyogo hīno gammo pothujjaniko anariyo anatthasaṃhito, sadukkho eso dhammo saupaghāto saupāyāso sapariḷāho micchāpaṭipadā. Tasmā eso dhammo saraṇo’’tiādivacanato phalabhūtadukkhaupaghātaupāyāsapariḷāhasabhāvabhūto micchāpaṭipadābhāvova ‘‘saraṇo’’ti viññāyatīti tehi sabbākusalānaṃ saraṇatā siddhā hotīti.</paragraph>
    <title line="62">Suttantikadukanikkhepakathāvaṇṇanā</title>
    <paragraph line="63" number="1303"><bold>Vivecitattā</bold>ti visuṃ katattā pakāsitattā. <bold>Asesetvā khepetī</bold>ti vajiraṃ attanā patitaṭṭhānaṃ asesetvā khepeti puna apākatikatāāpādanena.</paragraph>
    <paragraph line="64" number="1311"><bold>Tappatī</bold>ti vippaṭisārī hoti, anusocati vā.</paragraph>
    <paragraph line="65" number="1313"><bold>Aha</bold>nti iti-saddaparena ahaṃ-saddena hetubhūtena yo attho viññāyati, so saṃkathīyati, udīrīyatīti attho. Aññathā hi vuccamānassa vacanena pakāsiyamānassa padatthassa <bold>saṅkhā</bold>dibhāve sabbesaṃ kusalādidhammānaṃ adhivacanāditā siyāti. <bold>Bhāvo</bold>ti sattavevacananti bhaṇanti, dhātuyā vā etaṃ adhivacanaṃ. <bold>Datto</bold>ti ettāvatā sattapaññattiṃ dassetvā aññampi upādāpaññattiṃ dassetuṃ <bold>‘‘mañco’’</bold>tiādimāha. <bold>Aha</bold>nti ca pavattaṃ adhivacanaṃ vadantena suṇantena ca pubbe gahitasaññena atthappakāsanabhāvena viññāyati. Na hi tasmiṃ aviññāte tadatthavijānanaṃ atthīti visesena adhivacanaṃ ‘‘ñāyatīti <bold>samaññā’’</bold>ti vuttaṃ. Etassatthassa ahanti idaṃ adhivacananti evaṃ vā saññāgahaṇavasena ñāyati samaññāyati pākaṭā hotīti <bold>samaññā. Paññāpīyatī</bold>ti ahanti idaṃ etassa adhivacananti evaṃ ṭhapīyatīti attho. <bold>Voharīyatī</bold>ti vuccati. <bold>Uddheyya</bold>nti uddharitabbaṃ. <bold>Api nāmasahassato</bold>ti anekehipi nāmasahassehīti attho. Sayameva upapatanasīlaṃ nāmaṃ <bold>‘‘opapātikanāma’’</bold>nti vuccati.</paragraph>
    <paragraph line="66">Karīyatīti <pageBreak edition="M" number="0.0178" /><pageBreak edition="V" number="0.0171" /> kammaṃ, nāmameva kammaṃ <bold>nāmakammaṃ</bold>. Tathā <bold>nāmadheyyaṃ</bold>. Karaṇaṭhapanasaddāpi hi kammatthā hontīti. Atha karaṇatthā, karīyati ca ṭhapīyati ca etena attho evaṃnāmoti paññāpīyatīti karaṇaṃ ṭhapanañca nāma hoti. Atha bhāvatthā, ñāpanamattameva karaṇaṃ ṭhapananti ca vuttaṃ. <bold>Nāmanirutti nāmabyañjana</bold>nti nāmamicceva vuttaṃ hoti. Na hi pathavīsaṅkhātaṃ atthappakāramattaṃ nivadati byañjayati vā pathavīti nāmaṃ nivadati byañjayati vā, tasmā anāmassa niruttibyañjanabhāvanivāraṇatthaṃ ‘‘nāmanirutti nāmabyañjana’’nti vuttaṃ. Evaṃ <bold>nāmābhilāpo</bold>ti etthāpi nayo. Ettha pana saṅkhā samaññā paññatti vohāroti catūhi padehi paññāpitabbato paññatti vuttā, itarehi paññāpanato.</paragraph>
    <paragraph line="67">Tattha ca ‘‘purimā upādāpaññatti uppādavayakiccarahitā lokasaṅketasiddhā, pacchimā nāmapaññatti, yāya purimā paññatti rūpādayo ca sotadvāraviññāṇasantānānantaramuppannena gahitapubbasaṅketena manodvāraviññāṇasantānena gahitāya paññāpīyantī’’ti ācariyā vadanti. Etasmiṃ pana imissā pāḷiyā aṭṭhakathāya ca atthe sati yaṃ vuttaṃ mātikāyaṃ ‘‘vacanamattameva adhikāraṃ katvā pavattā adhivacanā nāma, sahetukaṃ katvā vuccamānā abhilāpā nirutti nāma, pakārena ñāpanato paññatti nāmā’’ti (dha. sa. aṭṭha. 101-108), tena virodho siyā. Na hi uppādavayakiccarahitassa vacanamattaṃ adhikāraṃ katvā pavatti atthi uppādādisahitasseva pavattisabbhāvato, na ca vacanavacanatthavimuttassa nāmassa niddhāretvā sahetukaṃ katvā vuccamānatā atthi, nāpi aniddhāritasabhāvassa padatthassa tena tena pakārena ñāpanaṃ atthīti.</paragraph>
    <paragraph line="68">Duvidhā cāyaṃ paññatti yathāvuttappakārāti aṭṭhakathāvacanañca na dissati, aṭṭhakathāyaṃ pana vijjamānapaññattiādayo cha paññattiyova vuttā. Tattha ‘‘rūpaṃ vedanā’’tiādikā vijjamānapaññatti. ‘‘Itthī puriso’’tiādikā avijjamānapaññatti. ‘‘Tevijjo chaḷabhiñño’’tiādikā vijjamānena avijjamānapaññatti. ‘‘Itthisaddo purisasaddo’’tiādikā avijjamānena vijjamānapaññatti. ‘‘Cakkhuviññāṇaṃ sotaviññāṇa’’ntiādikā vijjamānena vijjamānapaññatti. ‘‘Khattiyakumāro brāhmaṇakumāro’’tiādikā avijjamānena avijjamānapaññatti. Na cettha yathāvuttappakārā duvidhā paññatti vuttāti <pageBreak edition="M" number="0.0179" /> sakkā viññātuṃ. Vijjamānassa hi <pageBreak edition="V" number="0.0172" /> saṅkhā…pe… abhilāpo vijjamānapaññatti. Avijjamānassa ca saṅkhādikā avijjamānapaññatti. Tesaṃyeva visesanavisesitabbabhāvena pavattā saṅkhādayo itarāti.</paragraph>
    <paragraph line="69">Avijjamānapaññattivacanena paññāpitabbā upādāpaññatti, tassā paññāpanabhūtā nāmapaññatti ca vuttā, itarehi nāmapaññattiyeva yathāvuttāti ce? Na, asiddhattā. Sati hi ujuke purime pāḷianugate atthe ayamattho imāya aṭṭhakathāya vuttoti asiddhametaṃ. Yadi ca sattarathaghaṭādidisākālakasiṇaajaṭākāsakasiṇugghāṭimākāsaākiñcaññāyatanavisayanirodhasamāpattiādippakārā upādāpaññatti avijjamānapaññatti, eteneva vacanena tassā avijjamānatā vuttāti na sā atthīti vattabbā. Yathā ca paññāpitabbato avijjamānānaṃ sattādīnaṃ avijjamānapaññattibhāvo, evaṃ rūpādīnaṃ vijjamānānaṃ paññapetabbato vijjamānapaññattibhāvo āpajjati. Tato ‘‘sabbe dhammā paññattī’’ti paññattipathehi avisiṭṭho paññattidhammaniddeso vattabbo siyā. Athāpi paññāpitabbapaññāpanavisesadassanattho saṅkhādiniddeso, tathāpi ‘‘ekadhammo sabbadhammesu nipatati, sabbadhammā ekadhammasmiṃ nipatantī’’tiādinā paññāpitabbānaṃ paññattipathabhāvassa dassitattā paññāpitabbānaṃ paññattibhāve paññattipathā paññattisaddeneva vuttāti paññattipathapadaṃ na vattabbaṃ siyā, nāpi sakkā paññāpitabbapaññāpanavisesadassanattho saṅkhādiniddesoti vattuṃ saṅkhādisaddānaṃ samānatthattā. Vuttañhi ‘‘maraṇenapi taṃ pahīyati, yaṃ puriso mamidanti maññatī’’ti (mahāni. 41) ettha ‘‘purisoti saṅkhā samaññā…pe… abhilāpo’’ti (mahāni. 41). Tathā ‘‘māgaṇḍiyoti tassa brāhmaṇassa nāmaṃ saṅkhā samaññā’’tiādi (mahāni. 73). Na ca ‘‘ayaṃ itthannāmo’’ti saṅketaggahaṇaṃ ‘‘rūpaṃ tisso’’tiādivacanaggahaṇañca muñcitvā aññassa asiddhasabhāvassa atthapaññāpane samatthatā sambhavati, tesañca asamatthatā. Yadi hi tesaṃ vinā paññattiyā atthapaññāpane asamatthatā siyā, paññattipaññāpane ca asamatthatāti tassā aññā paññatti vattabbā siyā, tassā tassāti anavatthānaṃ, tato atthavijānanameva na siyā, nāpi saṅketaggahaṇaṃ saṅketassa paññattibhāve ‘‘ayaṃ imassa bhāsitassa attho’’ti vā, ‘‘imassatthassa idaṃ vacanaṃ jotaka’’nti vā. Saññuppādamatte pana saṅketaggahaṇe vacanassa vacanatthavinimuttassa <pageBreak edition="M" number="0.0180" /> kappane payojanaṃ natthi. ‘‘Buddhassa bhagavato vohāro lokiye sote paṭihaññati’’ (kathā. 347), ‘‘abhijānāsi no tvaṃ ānanda ito pubbe evarūpaṃ nāmadheyyaṃ sutaṃ yadidaṃ janavasabho’’ti (dī. ni. 2.280), ‘‘nāmañca sāveti koṇḍañño ahaṃ <pageBreak edition="V" number="0.0173" /> bhagavā’’tiādīhi (saṃ. ni. 1.217) ca paññattiyā vacanabhāvo siddho. Tasmā pāḷiyā aṭṭhakathāya ca aviruddho attho vicāretvā gahetabbo.</paragraph>
    <paragraph line="70">Yadi sattādayo avijjamānapaññatti na honti, kā pana avijjamānapaññatti nāmāti? Pakāsito ayamattho ‘‘avijjamānānaṃ sattādīnaṃ saṅkhā…pe… abhilāpo avijjamānapaññattī’’ti. Sattādīnañca avijjamānattā atthitā neva vattabbā, ye ca vadeyyuṃ ‘‘rūpādīni viya avijjamānattā avijjamānatā vuttā, na natthibhāvato’’ti, ayañca vādo hevatthikathāya paṭisiddho, na ca rūpaṃ vedanā na hotīti avijjamānaṃ nāma hoti. Evaṃ sattādayopi yadi atthi, rūpādayo na hontīti avijjamānāti na vattabbā. Yasmā pana yesu rūpādīsu cakkhādīsu ca tathā tathā pavattamānesu ‘‘satto itthī ratho ghaṭo’’tiādikā vicittasaññā uppajjati, saññānulomāni ca adhivacanāni, tehi rūpacakkhādīhi añño sattarathādisaññāvalambito vacanattho vijjamāno na hoti, tasmā sattarathādiabhilāpā ‘‘avijjamānapaññattī’’ti vuccanti, na ca te ‘‘musā’’ti vuccanti lokasamaññāvasena pavattattā. Tato eva te abhilāpā ‘‘sammutisacca’’nti vuccanti. So ca vacanattho sayaṃ avijjamānopi vijjamānassa vacanasseva vasena paññattivohāraṃ labhati, ‘‘sammutisacca’’nti ca vuccati yathāgahitasaññāvasena pavattavacanatthabhāvato. ‘‘Sammutiñāṇaṃ saccārammaṇameva, nāññārammaṇa’’nti (kathā. 434) kathāya ca ‘‘pathavīkasiṇādi cīvarādi ca sammutisaccamhī’’ti imināva adhippāyena vuttanti viññāyati. Yasmā rūpādīsu santānena pavattamānesu ekattaggahaṇavasena te amuñcitvā pavattaṃ sattādiggahaṇaṃ cakkhuviññāṇādīni viya rūpādīsu tesu khandhesu cakkhādīsu ca asantaṃ avijjamānaṃ sattarathādiṃ gaṇhāti, tasmā taṃ parittārammaṇādibhāvena na vattabbanti vuttaṃ. Tathā yaṃ khandhasamūhasantānaṃ ekattena gahitaṃ upādāya ‘‘kalyāṇamitto pāpamitto <pageBreak edition="M" number="0.0181" /> puggalo’’ti gahaṇaṃ paññatti ca pavattati, taṃ tadupādānabhūtaṃ puggalasaññāya sevamānassa kusalākusalānaṃ uppatti hotīti ‘‘puggalopi upanissayapaccayena paccayo’’ti (paṭṭhā. 1.1.9) vuttaṃ. Yasmā pana puggalo nāma koci bhāvo natthi, tasmā yathā āpodhātuādīni cittena vivecetvā pathavīdhātu upalabbhati, na evaṃ rūpādayo khandhe vivecetvā puggalo upalabbhati. Paṭisedhitā ca puggalakathāya puggaladiṭṭhi. Vajirāya ca bhikkhuniyā vuttaṃ –</paragraph>
    <gatha1 line="71">‘‘Kaṃ <pageBreak edition="V" number="0.0174" /> nu sattoti paccesi, māra diṭṭhigataṃ nu te;</gatha1>
    <gathalast line="72">Suddhasaṅkhārapuñjoyaṃ, nayidha sattupalabbhatī’’ti. (saṃ. ni. 1.171; mahāni. 186; kathā. 233);</gathalast>
    <unindented line="73">Sattoti pana vacanassa paññattiyā pavattiṃ dassetuṃ sā evamāha –</unindented>
    <gatha1 line="74">‘‘Yathāpi aṅgasambhārā, hoti saddo ratho iti;</gatha1>
    <gathalast line="75">Evaṃ khandhesu santesu, hoti sattoti sammutī’’ti. (saṃ. ni. 1.171; mahāni. 186; kathā. 233);</gathalast>
    <paragraph line="76">Yadi puggalo na vijjati, kathaṃ puggalaggahaṇassa sārammaṇatā siyāti? Avijjamānassapi ārammaṇassa gahaṇato. Avijjamānampi hi parikappitaṃ lokasaññātaṃ vā vijjamānaṃ vā sabhāvabhūtaṃ ārammaṇaṃ gahetvāva uppajjanato sārammaṇatā vuttā. Sārammaṇāti hi vacanaṃ cittacetasikānaṃ ārammaṇena vinā appavattiññeva dīpeti, na tehi gahitassa ārammaṇassa vijjamānataṃ avijjamānataṃ vāti. Ayaṃ saṅkhatāsaṅkhatavinimuttassa atthitāpaṭisedhaṃ sabbathā anuvattantānaṃ vinicchayo.</paragraph>
    <paragraph line="77" number="1316"><bold>Nāmakaraṇaṭṭhenā</bold>ti aññaṃ anapekkhitvā sayameva attano nāmakaraṇasabhāvatoti attho. Yañhi parassa nāmaṃ karoti, tassa ca tadapekkhattā aññāpekkhaṃ nāmakaraṇanti nāmakaraṇasabhāvatā na hoti. Tasmā mahājanassa ñātīnaṃ guṇānañca sāmaññanāmādikārakānaṃ nāmabhāvo nāpajjati. Yassa ca aññehi nāmaṃ karīyati, tassa ca nāmakaraṇasabhāvatā natthīti natthiyeva nāmabhāvo, vedanādīnaṃ pana sabhāvasiddhattā vedanādināmassa nāmakaraṇasabhāvato nāmatā vuttā. Pathavīādinidassanena nāmassa sabhāvasiddhataṃyeva nidasseti, na nāmabhāvasāmaññaṃ, niruḷhattā pana nāmasaddo arūpadhammesu eva vutto, na pathavīādīsūti na tesaṃ nāmabhāvo. Mātikāya ca pathavīādīnaṃ nāmatānāpatti <pageBreak edition="M" number="0.0182" /> vuttāva. Na hi pathavīādināmaṃ vijahitvā kesādināmehi rūpadhammānaṃ viya vedanādināmaṃ vijahitvā aññena nāmena arūpadhammānaṃ voharitabbena piṇḍākārena pavatti atthīti.</paragraph>
    <paragraph line="78">Atha <pageBreak edition="V" number="0.0175" /> vā rūpadhammā cakkhādayo rūpādayo ca tesaṃ pakāsakapakāsitabbabhāvato vinā nāmena pākaṭā honti, na evaṃ arūpadhammāti adhivacanasamphasso viya nāmāyattagahaṇīyabhāvena ‘‘nāma’’nti vuttā, paṭighasamphassopi na cakkhādīni viya nāmena vinā pākaṭoti ‘‘nāma’’nti vutto. Arūpatāya vā aññanāmasabhāgattā saṅgahitoyaṃ, aññaphassasabhāgattā vā. Vacanatthopi hi ‘‘rūpayatīti rūpaṃ, nāmayatīti nāma’’nti idha pacchimapurimānaṃ sambhavati. <bold>Rūpayatī</bold>ti vināpi nāmena attānaṃ pakāsayatīti attho, <bold>nāmayatī</bold>ti nāmena vinā apākaṭabhāvato attano pakāsakaṃ nāmaṃ karotīti attho. <bold>Ārammaṇādhipatipaccayatāyā</bold>ti satipi rūpassa ārammaṇādhipatipaccayabhāve na paramassāsabhūtaṃ nibbānaṃ viya sātisayaṃ taṃnāmanasabhāvena paccayoti nibbānameva ‘‘nāma’’nti vuttaṃ.</paragraph>
    <paragraph line="79" number="1318"><bold>Vaṭṭamūlasamudācāradassanattha</bold>nti sattānaṃ vaṭṭamūlasamudācāro nāma avijjā ca bhavataṇhā ca, taṃdassanatthanti attho. Tattha samudācaratīti samudācāro, vaṭṭamūlameva samudācāro vaṭṭamūlasamudācāro, vaṭṭamūladassanena vaṭṭamūlānaṃ pavatti dassitā hotīti vaṭṭamūlānaṃ samudācārassa dassanatthantipi attho.</paragraph>
    <paragraph line="80" number="1320"> Ekekasmiñca attāti ca lokoti ca gahaṇavisesaṃ upādāya <bold>‘‘attā ca loko cā’’</bold>ti vuttaṃ. Ekaṃ vā khandhaṃ attato gahetvā aññaṃ attano upabhogabhūto lokoti gaṇhantassa attano attānaṃ ‘‘attā’’ti gahetvā parassa attānaṃ ‘‘loko’’ti gaṇhantassa vā vasena <bold>‘‘attā ca loko cā’’</bold>ti vuttaṃ. <bold>Taṃ bhavissatī</bold>ti taṃ dvidhāpi gahitaṃ khandhapañcakaṃ bhavissatīti niviṭṭhā parāmasantīti attho.</paragraph>
    <paragraph line="81" number="1332"> Saha sikkhitabbo dhammo sahadhammo, tattha bhavaṃ <bold>sahadhammikaṃ</bold>. Kammatthe vattamānato dovacassasaddato āya-saddaṃ anaññatthaṃ katvā ‘‘dovacassāya’’nti vuttanti adhippāyena <bold>‘‘dubbacassa kamma’’</bold>nti āha. Dovacassassa vā ayanaṃ pavatti <bold>dovacassāyaṃ</bold>. Vacanassa paṭiviruddhavacanaṃ <bold>paṭāṇikagahaṇaṃ</bold><pageBreak edition="M" number="0.0183" />. Guṇehi garūsu gāravena vasanaṃ <bold>garuvāso</bold>. Jātiādīhi jeṭṭhakesu paṭissuṇitabbesu vasanaṃ <bold>sajeṭṭhakavāso</bold>. Ottappitabbā vā <bold>garuno</bold>. Hiriyitabbā <bold>jeṭṭhakā</bold>. Yāya cetanāya dubbaco hoti, sā dovacassatā bhavituṃ arahatīti <bold>‘‘saṅkhārakkhandhoyevā’’</bold>ti āha.</paragraph>
    <paragraph line="82" number="1333"> Du-saddena <pageBreak edition="V" number="0.0176" /> yuttaṃ nāmaṃ <bold>dunnāmaṃ</bold>. Anupasaṅkamantassapi anusikkhanaṃ sevanāti adhippāyena <bold>‘‘bhajanāti upasaṅkamanā’’</bold>ti āha. <bold>Sabbatobhāgenā</bold>ti kāyavācācittehi āvi ceva raho ca.</paragraph>
    <paragraph line="83" number="1336"><bold>Vinayo</bold>ti vibhaṅgakhandhakā vuttā. Vatthuvītikkamato pubbe parato ca āpattiṃ āpajjanto nāma na hotīti saha vatthunā āpattiṃ paricchindati. Tenāha <bold>‘‘saha vatthunā…pe… āpattikusalatā nāmā’’</bold>ti. <bold>Saha kammavācāyā</bold>ti abbhānatiṇavatthārakakammavācāya ‘‘ahaṃ, bhante, itthannāmaṃ āpattiṃ āpajji’’ntiādikāya ca. Saheva hi kammavācāya āpattivuṭṭhānañca paricchindatīti. Āpattiyā vā kāraṇaṃ <bold>vatthu,</bold> vuṭṭhānassa kāraṇaṃ <bold>kammavācā</bold>ti kāraṇena saha phalassa jānanavasena <bold>‘‘saha vatthunā saha kammavācāyā’’</bold>ti vuttaṃ.</paragraph>
    <paragraph line="84" number="1338"> Ayamevattho <bold>saha parikammenā</bold>ti ettha vutto. <bold>Vuṭṭhānakapaññāyā</bold>ti vuṭṭhānassa kāraṇabhūtāya parikammapaññāya.</paragraph>
    <paragraph line="85" number="1340"> Dhātuvisayā sabbāpi paññā <bold>dhātukusalatā,</bold> tadekadesā manasikārakusalatāti adhippāyena purimapadepi <bold>uggahamanasikārajānanapaññā</bold> vuttā. Purimapade vā vācuggatāya dhātupāḷiyā manasikaraṇaṃ ‘‘manasikāro’’ti vuttaṃ. Tattha uggaṇhantī manasikarontī dhātupāḷiyā atthaṃ suṇantī ganthato ca atthato ca dhārentī ‘‘ayaṃ cakkhudhātu nāmā’’tiādinā sabhāvato aṭṭhārasevāti gaṇanato ca paricchedaṃ jānantī ca paññā <bold>uggahapaññā</bold>dikā vuttā. Pacchimapade pañcavidhāpi sā paññā uggahoti tato ca pavatto aniccādimanasikāro ‘‘uggahamanasikāro’’ti vutto, tassa jānanaṃ pavattanameva, yathā pavattaṃ vā uggahaṃ, evameva pavatto uggahoti jānanaṃ <bold>uggahajānanaṃ</bold>. Manasikāropi ‘‘evaṃ pavattetabbo evañca pavatto’’ti jānanaṃ <bold>manasikārajānanaṃ</bold>. Tadubhayampi manasikārakosallanti <pageBreak edition="M" number="0.0184" /> vuttaṃ. Uggahopi hi manasikārasampayogato manasikāraniruttiṃ laddhuṃ yuttoti yo ca manasi kātabbo, yo ca manasikaraṇupāyo, sabbo so manasikāroti vattuṃ vaṭṭatīti. Tattha ca kosallaṃ <bold>manasikārakusalatā</bold>ti.</paragraph>
    <paragraph line="86" number="1342"><bold>Tīsupi vā…pe… vaṭṭatī</bold>ti tassā ca uggahādibhāvo vutto. <bold>Sammasanaṃ</bold> paññā <pageBreak edition="V" number="0.0177" />, sā maggasampayuttā aniccādisammasanakiccaṃ sādheti niccasaññādipajahanato. <bold>Manasikāro</bold> sammasanasampayutto tatheva aniccādimanasikārakiccaṃ maggasampayutto sādheti. Tenāha <bold>‘‘sammasanamanasikārā lokiyalokuttaramissakā’’</bold>ti. <bold>Iminā pana paccayena idaṃ hotī</bold>ti evaṃ avijjādīnaṃ saṅkhārādipaccayuppannassa paccayabhāvajānanaṃ <bold>paṭiccasamuppādakusalatā</bold>ti dasseti.</paragraph>
    <paragraph line="87" number="1344"><bold>Ambabījādīni</bold> anupādinnakadassanatthaṃ vuttāni. Sotaviññāṇādīnaṃ visabhāgā ananurūpā anuppādakāyeva cakkhādayo <bold>‘‘visabhāgapaccayā’’</bold>ti vuttā, tehi anuppajjamānāneva ca sotaviññāṇādīni <bold>‘‘visabhāgapaccayasamuppannadhammā’’</bold>ti. Sotaviññāṇena vā visabhāgassa cakkhuviññāṇassa paccayoti visabhāgapaccayo, cakkhāyatanassa visabhāgena sotāyatanena paccayena samuppanno <bold>visabhāgapaccayasamuppanno</bold>.</paragraph>
    <paragraph line="88" number="1346"> Ajjavaniddese <bold>ajjavo ajjavatā</bold>ti ujutā ujukatā icceva vuttaṃ hotīti ajjavamaddavaniddesesu ujukatāmudutāniddesehi visesaṃ maddavaniddese vuttaṃ <bold>‘‘nīcacittatā’’</bold>tipadamāha. Tattha ‘‘nīcacittatā mudutā’’ti puna mudutāvacanaṃ nīcacittatāya visesanatthaṃ. Omānopi hi nīcacittatā hoti, na pana mudutāti.</paragraph>
    <paragraph line="89" number="1348"> Paresaṃ dukkaṭaṃ duruttañca paṭivirodhākaraṇena <bold>attano upari āropetvā vāsenti. Cittassa sakamanatā</bold>ti cittassa abyāpanno sako manobhāvoti attho. Cittanti vā cittappabandhaṃ ekattena gahetvā tassa antarā uppannena pītisahagatamanena sakamanattaṃ āha. Attamano vā puggalo, tassa bhāvo attamanatā. Sā na sattassāti puggaladiṭṭhinivāraṇattaṃ <bold>‘‘cittassā’’</bold>ti vuttaṃ.</paragraph>
    <paragraph line="90" number="1349"> Kāyavācāhi <pageBreak edition="M" number="0.0185" /> kattabbassa akaraṇena asādiyitabbassa sādiyanena ca <bold>manasāpi ācara</bold>ti eva, indriyasaṃvarādibhedanavasena vā etaṃ vuttanti veditabbaṃ.</paragraph>
    <paragraph line="91" number="1350"> Sadosavaṇe rukkhe niyyāsapiṇḍiyo, ahicchattakāni vā uṭṭhitāni <bold>‘‘aṇḍakānī’’</bold>ti vadanti. Pheggurukkhassa pana kuthitassa aṇḍāni viya uṭṭhitā cuṇṇapiṇḍiyo gaṇṭhiyo vā <bold>‘‘aṇḍakānī’’</bold>ti veditabbā. Padumanāḷaṃ viya sotaṃ ghaṃsayamānā viya <pageBreak edition="V" number="0.0178" /> pavisantī <bold>kakkasā</bold> daṭṭhabbā. Kodhena nibbattā tassa parivārabhūtā <bold>kodhasāmantā</bold>. Pure saṃvaḍḍhanārī porī, sā viya sukumārā mudukā vācā porī viyāti <bold>porī. Tatthā</bold>ti ‘‘bhāsitā hotī’’ti vuttāya kiriyāyātipi yojanā sambhavati, <bold>tattha</bold> vācāyāti vā. <bold>Saṇhavācatā</bold>tiādinā taṃ vācaṃ pavattayamānaṃ cetanaṃ dasseti.</paragraph>
    <paragraph line="92" number="1351"> Āmisālābhena yaṃ chiddaṃ hoti, taṃ āmisālābhena <bold>‘‘chidda’’</bold>nti vuttaṃ. <bold>Dveyeva hī</bold>ti yathāvuttāni āmisadhammālābhehi pavattamānāni chiddāni āha. <bold>Gamanasabhāgenā</bold>ti gamanamaggassa anucchavikadisābhāgena. <bold>Saṅgahapakkhe ṭhatvā</bold>ti saṅgahaṃ karomicceva kathetabbaṃ, na lābhasakkārakāmatādīhīti attho. Avassaṃ kātabbaṃ <bold>kiccaṃ,</bold> itaraṃ <bold>karaṇīyaṃ</bold>. Abbhānato aññaṃ āpattivuṭṭhānaṃ <bold>‘‘vuṭṭhāna’’</bold>nti vuttaṃ.</paragraph>
    <paragraph line="93" number="1352"><bold>Sasambhārakathā</bold>ti dassanassa kāraṇasahitāti attho, sasambhārassa vā dassanassa kathā <bold>sasambhārakathā. Yassa cakkhundriyāsaṃvarassa hetū</bold>ti vatvā puna <bold>‘‘tassa cakkhundriyassa satikavāṭena pidahanatthāyā’’</bold>ti vuttaṃ, na asaṃvarassāti. Tadidaṃ yaṃ cakkhundriyāsaṃvarassa hetu abhijjhādianvāssavanaṃ dassitaṃ, taṃ asaṃvutacakkhundriyasseva hetupavattaṃ dassitanti katvā vuttanti veditabbaṃ, <bold>yatvādhikaraṇa</bold>nti hi yassa cakkhundriyassa kāraṇāti attho. Kassa ca kāraṇāti? Asaṃvutassa. Kiñca asaṃvutaṃ? Yassa cakkhundriyāsaṃvarassa hetu anvāssavanti tadupalakkhitaṃ, tassa saṃvarāyāti ayamatthayojanā.</paragraph>
    <paragraph line="94"><bold>Javanakkhaṇe pana dussīlyaṃ vā</bold>tiādi puna avacanatthaṃ idheva sabbaṃ vuttanti chasu dvāresu yathāsambhavaṃ yojetabbaṃ. Na hi pañcadvāre kāyavacīduccaritasaṅkhātaṃ dussīlyaṃ atthīti. <bold>Yathā ki</bold>ntiādinā nagaradvāre asaṃvare sati <pageBreak edition="M" number="0.0186" /> taṃsambandhānaṃ gharādīnaṃ asaṃvutatā viya javane asaṃvare sati taṃsambandhānaṃ dvārādīnaṃ asaṃvutatāti evaṃ aññesaṃ saṃvare, aññesaṃ saṃvutatāsāmaññameva nidasseti, na pubbāparasāmaññaṃ anto bahi sāmaññaṃ vā. Sati vā dvārabhavaṅgādike puna uppajjamānaṃ javanaṃ bāhiraṃ viya katvā nagaradvārasamānaṃ vuttaṃ, itarañca antonagaradvārasamānaṃ. Javane vā asaṃvare uppanne tato paraṃ dvārabhavaṅgādīnaṃ asaṃvarahetubhāvāpattito nagaradvārasadisena javanena pavisitvā dussīlyādicorānaṃ dvārabhavaṅgādimūsanaṃ kusalabhaṇḍavināsanaṃ kathitanti daṭṭhabbaṃ.</paragraph>
    <paragraph line="95" number="1353"> Iminā <pageBreak edition="V" number="0.0179" /> āhārena nittharaṇatthena atthikabhāvo <bold>idamatthikatā. Āhāraparibhoge asantussanā</bold>ti āhāraparibhogakkhaṇe pavattā asantussanā, davatthādiabhilāsoti attho. Ettha ca <bold>asantuṭṭhitā</bold> lobho, <bold>amattaññutā appaṭisaṅkhā</bold> ca mohoti ime dve dhammā <bold>‘‘bhojane amattaññutā’’</bold>ti veditabbā.</paragraph>
    <paragraph line="96" number="1355"> ‘‘Seyyohamasmī’’tiādinā pavattamānova <bold>mānamado</bold>. Asaddhammasevanāsamatthataṃ nissāya pavatto māno, rāgo eva vā <bold>purisamado</bold>. Sakkarasappikhīrādīni yojetvā bahalapakkaṃ bhojanaṃ <bold>piṇḍarasabhojanaṃ,</bold> bahalapakkaṃ vā maṃsarasādibhojanaṃ. <bold>Manda</bold>nti appaṃ. <bold>Ṭhitiyā</bold>ti ṭhitatthaṃ. Tadatthañca bhuñjanto yasmā ‘‘kāyaṃ ṭhapessāmī’’ti bhuñjati, tasmā <bold>‘‘ṭhapanatthāyā’’</bold>ti vuttaṃ. <bold>Abhuttapaccayā uppajjanakā</bold>ti idaṃ khudāya visesanaṃ yassā appavatti bhojanena kātabbā, tassā dassanatthaṃ. <bold>Sakalaṃ sāsana</bold>nti pāḷidhammampi sabbakusalepi saṅgaṇhāti. Abhuttapaccayā uppajjanakavedanā, bhuttapaccayā na uppajjanakavedanāti etāsaṃ ko viseso? Purimā yathāpavattā jighacchānimittā vedanā. Sā hi abhuñjantassa bhiyyo pavattanavasena uppajjatīti. Pacchimāpi khudānimittāva aṅgadāhasūlādivedanā appavattā. Sā hi bhuttapaccayā pubbe anuppannāva na uppajjissati. Vihiṃsānimittatā cetāsaṃ vihiṃsāya viseso.</paragraph>
    <paragraph line="97"><bold>Yātrā</bold>ti yāpanā vuttā, pubbepi ‘‘yāpanāyā’’ti vuttaṃ, ko ettha viseso? Pubbe ‘‘yāpanāyāti jīvitindriyayāpanatthāyā’’ti vuttaṃ, idha pana catunnaṃ iriyāpathānaṃ avicchedasaṅkhātā yāpanā yātrāti ayamettha viseso <pageBreak edition="M" number="0.0187" />. Dāyakadeyyadhammānaṃ attano ca pamāṇaṃ ajānitvā paṭiggahaṇaṃ, saddhādeyyavinipātanatthaṃ vā paṭiggahaṇaṃ <bold>adhammikapaṭiggahaṇaṃ,</bold> yena vā āpattiṃ āpajjeyya. Apaccavekkhitaparibhogo <bold>adhammena paribhogo</bold>. Anavajje aninditabbe paccaye sāvajjaṃ sanindaṃ paribhogena attānaṃ karoti. <bold>Anavajjatā ca bhavissatī</bold>ti attano pakatiaggibalādiṃ jānitvā ‘‘evaṃ me agarahitabbatā ca bhavissatī’’ti pamāṇayuttaṃ āhāretīti attho.</paragraph>
    <paragraph line="98">Sukho iriyāpathavihāro <bold>phāsuvihāro. Ettakañhi bhuñjitvā…pe… pavattantī</bold>ti iriyāpathānaṃ sukhappavattiyā kāraṇabhūtaṃ bhuñjanaṃ pivanañca iriyāpathehi kāraṇabhāvena gahitattā tehi <pageBreak edition="V" number="0.0180" /> sādhitaṃ viya vuttaṃ. ‘‘Abhutvā udakaṃ pive’’ti likhanti, ‘‘bhutvānā’’ti pana pāṭho. Punapi hi appasseva anujānanavasena –</paragraph>
    <gatha1 line="99">‘‘Kappiyaṃ taṃ ce chādeti, cīvaraṃ idamatthikaṃ;</gatha1>
    <gathalast line="100">Alaṃ phāsuvihārāya.</gathalast>
    <gatha1 line="101">‘‘Pallaṅkena nisinnassa, jaṇṇuke nābhivassati;</gatha1>
    <gathalast line="102">Alaṃ phāsuvihārāyā’’ti. (theragā. 984-985) –</gathalast>
    <unindented line="103">Āha.</unindented>
    <paragraph line="104"><bold>Bhojanānisaṃso</bold>ti yathāvuttehi aṭṭhahaṅgehi samannāgatassa bhojanassa agarahitabbatā sukhavihāro ca ānisaṃsoti attho. Yuttassa niddosassa bhojanassa parimāṇassa ca vasena jānanaṃ <bold>yuttapamāṇajānanaṃ</bold> nāma.</paragraph>
    <paragraph line="105" number="1356"> Vināsaṃ pattiyā naṭṭhā, paṭipakkhehi abhibhūtattā muṭṭhā ca sati yassa, so naṭṭhamuṭṭhassati, tassa bhāvo <bold>naṭṭhamuṭṭhassatitā</bold>.</paragraph>
    <paragraph line="106" number="1368"><bold>Visuddhippatta</bold>nti maggaphalasīlaṃ vuccati. <bold>Lokuttaradhammāvā</bold>ti lokuttarasatiādidhammāva. Sīlasampadā pana rūpārūpāvacarā natthīti sambhavato yojetabbā.</paragraph>
    <paragraph line="107" number="1373"> Bhogūpakaraṇehi <pageBreak edition="M" number="0.0188" /><bold>sabhogo. Catunnaṃ saccānaṃ anuloma</bold>nti catusaccappaṭivedhassa anulomanti attho. ‘‘Saccāna’’nti hi paṭivijjhitabbehi paṭivedho vutto, catusaccappaṭivedhassa vā upanissayabhūtaṃ paṭivijjhitabbānaṃ catunnaṃ saccānaṃ anulomanti vuttaṃ.</paragraph>
    <paragraph line="108" number="1378"> ‘‘Mama gharaṃ dhuraṃ katvā bhikkhaṃ pavisathā’’ti diyyamānaṃ <bold>dhurabhatta</bold>nti vadanti. Niccabhattādi vā aññepi āṇāpetvā sayaṃ dhuraṃ hutvā dinnaṃ <bold>dhurabhattaṃ</bold>.</paragraph>
    <paragraph line="109" number="1379"><bold>Paṭivāseti</bold><pageBreak edition="V" number="0.0181" /><bold>nāmā</bold>ti nivatteti nāma osakketi nāma.</paragraph>
    <paragraph line="110" number="1380"><bold>Pubbe nivutthakkhandhā</bold>ti purimajātīsu santatipariyāpanne khandhe āha. <bold>Khandhapaṭibaddha</bold>nti vatthābharaṇayānagāmajanapadādi. <bold>Khayasamaye</bold>ti maggakkhaṇaṃ āha.</paragraph>
    <paragraph line="111" number="1381"><bold>Adhimuccanaṭṭhenā</bold>ti aniggahitapakkhandanasaṅkhātena yathāsukhaṃ pavattanaṭṭhena.</paragraph>
    <paragraph line="112" number="1382"> Khīṇānaṃ anto avasānaṃ niṭṭhitabhāvo khīṇanto, khīṇānaṃ vā ādikālo, tasmiṃ <bold>khīṇante</bold>. Esa nayo <bold>niruddhante</bold>tiādīsu.</paragraph>
    <centered line="113">Dukanikkhepakathāvaṇṇanā niṭṭhitā.</centered>
    <centered line="114">Nikkhepakaṇḍavaṇṇanā niṭṭhitā.</centered>
  </content>
</document>