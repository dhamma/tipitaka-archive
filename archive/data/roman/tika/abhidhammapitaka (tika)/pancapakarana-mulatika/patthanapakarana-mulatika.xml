<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/abh03t.tik4.xml</normativeSource>
    <archivePath>roman/tika/abhidhammapitaka (tika)/pancapakarana-mulatika/patthanapakarana-mulatika.xml</archivePath>
    <baseFileName>patthanapakarana-mulatika</baseFileName>
    <titlePath>Paṭṭhānapakaraṇa-mūlaṭīkā - Pañcapakaraṇa-mūlaṭīkā - Abhidhammapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <chapter line="1">Paṭṭhānapakaraṇa-mūlaṭīkā</chapter>
    <subhead line="2">Ganthārambhavaṇṇanā</subhead>
    <paragraph line="3">Dibbanti <pageBreak edition="M" number="0.0165" /><pageBreak edition="V" number="0.0175" /> kāmaguṇādīhi kīḷanti laḷanti, tesu vā viharanti, vijayasamatthatāyogena paccatthike vijetuṃ icchanti, issariyaṭṭhānādisakkāradānaggahaṇaṃ taṃtaṃatthānusāsanañca karontā voharanti, puññayogānubhāvappattāya jutiyā jotanti, yathābhilāsitañca visayaṃ appaṭighātena gacchanti, yathicchitanipphādane sakkontīti vā <bold>devā,</bold> devanīyā vā taṃtaṃbyasananittharaṇatthikehi saraṇaṃ parāyaṇanti gamanīyā, abhitthavanīyā vā. Sobhāvisesayogena kamanīyāti vā <bold>devā</bold>. Te tividhā – sammutidevā upapattidevā visuddhidevāti. Bhagavā pana niratisayāya abhiññākīḷāya, uttamehi dibbabrahmaariyavihārehi, saparasantānasiddhāya pañcavidhamāravijayicchānipphattiyā, cittissariyasattadhanādisammāpaṭipattiaveccappasādasakkāradānaggahaṇasaṅkhātena dhammasabhāvapuggalajjhāsayānurūpānusāsanīsaṅkhātena ca vohārātisayena, paramāya paññāsarīrappabhāsaṅkhātāya jutiyā, anopamāya ca ñāṇasarīragatiyā, māravijayasabbaññuguṇaparahitanipphādanesu <pageBreak edition="V" number="0.0176" /> appaṭihatāya sattiyā ca samannāgatattā sadevakena lokena saraṇanti gamanīyato, abhitthavanīyato, bhattivasena kamanīyato ca sabbe te deve tehi guṇehi atikkanto atisayo vā devoti <bold>devātidevo</bold>. Sabbadevehi pūjanīyataro devoti vā <bold>devātidevo,</bold> visuddhidevabhāvaṃ vā sabbaññuguṇālaṅkāraṃ pattattā aññadevehi atirekataro vā devo <bold>devātidevo. Devāna</bold>nti upapattidevānaṃ tadā dhammapaṭiggāhakānaṃ. Sakkādīhi <bold>devehi</bold> pahārādaasurindādīhi <bold>dānavehi</bold> ca <bold>pūjito</bold>. Kāyavacīsaṃyamassa sīlassa indriyasaṃvarassa cittasaṃyamassa samādhissa ca paṭipakkhānaṃ accantapaṭippassaddhiyā <bold>suddhasaṃyamo</bold>.</paragraph>
    <paragraph line="4"><bold>Isisattamo</bold>ti <pageBreak edition="M" number="0.0166" /> catusaccāvabodhagatiyā isayoti saṅkhyaṃ gatānaṃ sataṃ pasatthānaṃ isīnaṃ atisayena santo pasatthoti attho. Vipassīādayo ca upādāya bhagavā ‘‘sattamo’’ti vutto. Yato viññāṇaṃ paccudāvattati, taṃ nāmarūpaṃ samudayanirodhanena nirodhesīti <bold>nāmarūpanirodhano</bold>. Atigambhīranayamaṇḍitadesanaṃ paṭṭhānaṃ nāma desesi pakaraṇanti sambandho.</paragraph>
    <centered line="5">Ganthārambhavaṇṇanā niṭṭhitā.</centered>
    <subhead line="6">Paccayuddesavaṇṇanā</subhead>
    <paragraph line="7">‘‘Ke pana te nayā, kiñca taṃ paṭṭhānaṃ nāmā’’ti nayidaṃ pucchitabbaṃ. Kasmā? Nidānakathāyaṃ paṭṭhānasamānane anulomādīnaṃ nayānaṃ paṭṭhānassa ca dassitattāti imamatthaṃ vibhāvento <bold>‘‘sammāsambuddhena hi…pe… nāmāti hi vutta’’</bold>nti tattha vuttaṃ aṭṭhakathāpāḷiṃ āhari. Tattha gāthātthaṃ aṭṭhakathādhippāyañca parato vaṇṇayissāmāti.</paragraph>
    <paragraph line="8">Paṭṭhānanāmattho pana tikapaṭṭhānādīnaṃ tikapaṭṭhānādināmattho, imassa pakaraṇassa catuvīsatisamantapaṭṭhānasamodhānatā cettha vattabbā. Evañhi saṅkhepato paṭṭhāne ñāte vitthāro sukhaviññeyyo hotīti. Tattha ca nāmattho paṭhamaṃ vattabboti <bold>‘‘tattha yesaṃ…pe… nāmattho tāva evaṃ veditabbo’’</bold>ti vatvā sabbasādhāraṇassa paṭṭhānanāmasseva tāva atthaṃ dassento <bold>‘‘kenaṭṭhena paṭṭhāna’’</bold>ntiādimāha <pageBreak edition="V" number="0.0177" />. <bold>Pa-kāro hī</bold>ti upasaggapadaṃ dasseti. So ‘‘pavibhattesu dhammesu, yaṃ seṭṭhaṃ tadupāgamuntiādīsu viya nānappakāratthaṃ dīpeti. Nanu pakārehi vibhattā pavibhattāti pa-iti upasaggo pakāratthameva dīpeti, na nānappakāratthanti? Na, tesaṃ pakārānaṃ nānāvidhabhāvato. Atthato hi āpannaṃ nānāvidhabhāvaṃ dassetuṃ nānā-saddo vuttoti. Tattha ekassapi dhammassa hetuādīhi anekapaccayabhāvato ca ekekassa paccayassa anekadhammabhāvato ca nānappakārapaccayatā veditabbā.</paragraph>
    <paragraph line="9"><bold>Hetupaccayādivasena vibhattattā</bold>ti etena dhammasaṅgahādīsu vuttato kusalādivibhāgato sātisayavibhāgataṃ paṭṭhānanāmalābhassa kāraṇaṃ <pageBreak edition="M" number="0.0167" /> dasseti. <bold>Goṭṭhā</bold>ti vajā. <bold>Paṭṭhitagāvo</bold>ti gatagāvo. <bold>Āgataṭṭhānasmi</bold>nti mahāsīhanādasuttaṃ vadati. Pavattagamanattā etthāti vacanaseso. Atha vā gacchati etthāti gamanaṃ, sabbaññutaññāṇassa nissaṅgavasena pavattassa gamanattā gamanadesabhāvato ekekaṃ paṭṭhānaṃ nāmāti attho. Tattha aññehi gatimantehi atisayayuttassa gatimato gamanaṭṭhānabhāvadassanatthaṃ <bold>‘‘sabbaññutaññāṇassā’’</bold>ti vuttaṃ. Tassa mahāvegassa purisassa papātaṭṭhānaṃ viya dhammasaṅgaṇīādīnaṃ sāsaṅgagamanaṭṭhānabhāvaṃ imassa ca mahāpatho viya nirāsaṅgagamanaṭṭhānabhāvaṃ dassento atisayayuttagamanaṭṭhānabhāvo paṭṭhānanāmalābhassa kāraṇanti dasseti.</paragraph>
    <paragraph line="10"><bold>Tikāna</bold>nti tikavasena vuttadhammānaṃ. <bold>Samantā</bold>ti anulomādīhi sabbākārehipi gatāni catuvīsati hontīti attho. Etasmiṃ atthe <bold>catuvīsatisamantapaṭṭhānānī</bold>ti ‘‘samantacatuvīsatipaṭṭhānānī’’ti vattabbe samantasaddassa parayogaṃ katvā vuttanti daṭṭhabbaṃ. Atha vā <bold>samantā cha cha hutvā</bold>ti etena anulomādisabbakoṭṭhāsato tikādichachabhāvaṃ dasseti. Tena samantasaddo tikādichachapaṭṭhānavisesanaṃ hoti, na catuvīsativisesanaṃ, tasmā samantato paṭṭhānāni tāni catuvīsatīti katvā <bold>‘‘catuvīsatisamantapaṭṭhānānī’’</bold>ti vuttaṃ. Samantato vā dhammānulomāditikādipaṭiccavārādipaccayānulomādihetumūlakādippakārehi pavattāni paṭṭhānāni <bold>samantapaṭṭhānāni,</bold> anūnehi nayehi pavattānīti vuttaṃ hoti. Tāni pana catuvīsati honti. Tenevāha <bold>‘‘imesaṃ catuvīsatiyā khuddakapaṭṭhānasaṅkhātānaṃ samantapaṭṭhānānaṃ samodhānavasenā’’</bold>ti.</paragraph>
    <paragraph line="11"><bold>Hetu ca so paccayo cā</bold>ti iminā vacanena hetuno adhipatipaccayādibhūtassa ca gahaṇaṃ siyāti <pageBreak edition="V" number="0.0178" /> taṃ nivārento āha <bold>‘‘hetu hutvā paccayo’’</bold>ti. Etenapi so eva doso āpajjatīti punāha <bold>‘‘hetubhāvena paccayoti vuttaṃ hotī’’</bold>ti. Tena idha hetu-saddena dhammaggahaṇaṃ na kataṃ, atha kho dhammasattiviseso gahitoti dasseti. Tassa hi paccayasaddassa ca samānādhikaraṇataṃ sandhāya ‘‘hetu ca so paccayo cā’’ti, ‘‘hetu hutvā paccayo’’ti ca vuttaṃ. Evañca katvā parato pāḷiyaṃ ‘‘hetū hetusampayutta…pe… hetupaccayena paccayo’’tiādinā (paṭṭhā. 1.1.1) tena <pageBreak edition="M" number="0.0168" /> tena hetubhāvādiupakārena tassa tassa dhammassa upakārattaṃ vuttaṃ. Aṭṭhakathāyaṃ pana ‘‘yo hi dhammo yaṃ dhammaṃ appaccakkhāya tiṭṭhati vā uppajjati vā, so tassa paccayo’’ti ‘‘mūlaṭṭhena upakārako dhammo hetupaccayo’’ticcevamādinā dhammappadhānaniddesena dhammato aññā dhammasatti nāma natthīti dhammeheva dhammasattivibhāvanaṃ katanti daṭṭhabbaṃ. Idhāpi vā <bold>hetu ca so paccayo cā</bold>ti dhammeneva dhammasattiṃ dasseti. Na hi hetupaccayotiādiko uddeso kusalādiuddeso viya dhammappadhāno, atha kho dhammānaṃ upakārappadhānoti. <bold>Etī</bold>ti etassa attho vattatīti, tañca uppattiṭṭhitīnaṃ sādhāraṇavacanaṃ. Tenevāha – <bold>‘‘tiṭṭhati vā uppajjati vā’’</bold>ti. Koci hi paccayo ṭhitiyā eva hoti yathā pacchājātapaccayo, koci uppattiyāyeva yathā anantarādayo, koci ubhayassa yathā hetuādayoti.</paragraph>
    <paragraph line="12"><bold>Upakārakalakkhaṇo</bold>ti ca dhammena dhammasattiupakāraṃ dassetīti daṭṭhabbaṃ. Hinoti patiṭṭhāti etthāti <bold>hetu</bold>. Anekatthattā dhātusaddānaṃ hi-saddo mūla-saddo viya patiṭṭhatthoti daṭṭhabboti. Hinoti vā etena kammanidānabhūtena uddhaṃ ojaṃ abhiharantena mūlena viya pādapo tappaccayaṃ phalaṃ gacchati pavattati vuḍḍhiṃ virūḷhiṃ āpajjatīti <bold>hetu. Ācariyāna</bold>nti revatattheraṃ vadati.</paragraph>
    <paragraph line="13">‘‘Yoniso, bhikkhave, manasikaroto anuppannā ceva kusalā dhammā uppajjanti, uppannā ca kusalā dhammā abhivaḍḍhantī’’tiādīhi (a. ni. 1.66-67) kusalabhāvassa yonisomanasikārapaṭibaddhatā siddhā hotīti āha <bold>‘‘yonisomanasikārapaṭibaddho kusalabhāvo’’</bold>ti. Eteneva akusalābyākatabhāvā kusalabhāvo viya na hetupaṭibaddhāti dassitaṃ hoti. Yaṃ paneke maññeyyuṃ ‘‘ahetukahetussa akusalabhāvo viya sahetukahetūnaṃ sabhāvatova kusalādibhāvo aññesaṃ taṃsampayuttānaṃ hetupaṭibaddho’’ti, tassa uttaraṃ vattuṃ <bold>‘‘yadi cā’’</bold>tiādimāha. <bold>Alobho kusalo vā siyā abyākato vā,</bold> yadi alobho sabhāvato kusalo, kusalattā abyākato na siyā. Atha abyākato, taṃsabhāvattā kusalo na siyā alobhasabhāvassa <pageBreak edition="V" number="0.0179" /> adosattābhāvo viya. Yasmā pana ubhayathāpi so <pageBreak edition="M" number="0.0169" /> hoti, tasmā yathā ubhayathā hontesu phassādīsu sampayuttesu hetupaṭibaddhakusalādibhāvaṃ pariyesatha, na sabhāvato, evaṃ hetūsupi kusalāditā aññapaṭibaddhā pariyesitabbā, na sabhāvatoti. Yaṃ vuttaṃ ‘‘sampayuttahetūsu sabhāvatova kusalādibhāvo’’ti, taṃ na yujjati, sā pana pariyesiyamānā yonisomanasikārādipaṭibaddhā hotīti hetūsu viya sampayuttesupi yonisomanasikārādipaṭibaddho kusalādibhāvo, na hetupaṭibaddhoti siddhaṃ hotīti adhippāyo.</paragraph>
    <paragraph line="14"><bold>Ārabhitvāpī</bold>ti ettha <bold>pi</bold>-saddena imamatthaṃ dasseti – rūpāyatanādimatte yasmiṃ kismiñci ekasmiṃ aṭṭhatvā ‘‘yaṃ yaṃ dhammaṃ ārabbhā’’ti aniyamena sabbarūpāyatana…pe… dhammāyatanānañca ārammaṇapaccayabhāvassa vuttattā na koci dhammo na hotīti.</paragraph>
    <paragraph line="15">‘‘Chandavato kiṃ nāma na sijjhatī’’tiādikaṃ purimābhisaṅkhārūpanissayaṃ labhitvā uppajjamāne citte chandādayo dhurabhūtā jeṭṭhakabhūtā sayaṃ sampayuttadhamme sādhayamānā hutvā pavattanti, taṃsampayuttadhammā ca tesaṃ vase vattanti hīnādibhāvena tadanuvattanato, tena te adhipatipaccayā honti. Garukātabbampi ārammaṇaṃ tanninnapoṇapabbhārānaṃ paccavekkhaṇaassādamaggaphalānaṃ attano vase vattayamānaṃ viya paccayo hoti, tasmāyaṃ attādhīnānaṃ patibhāvena upakārakatā adhipatipaccayatāti daṭṭhabbā.</paragraph>
    <paragraph line="16"><bold>Manoviññāṇadhātūtiādi cittaniyamo</bold>ti ettha <bold>ādi</bold>-saddena santīraṇānantaraṃ voṭṭhabbanaṃ, cutianantarā paṭisandhīti yassa yassa cittassa anantarā yaṃ yaṃ cittaṃ uppajjati, tassa tassa tadanantaruppādaniyamo taṃtaṃsahakārīpaccayavisiṭṭhassa purimapurimacittasseva vasena ijjhatīti dasseti. <bold>Bhāvanābalena pana vāritattā</bold>ti ettha yathā rukkhassa vekhe dinne pupphituṃ samatthasseva pupphanaṃ na hoti, agadavekhe pana apanīte tāyayeva samatthatāya pupphanaṃ hoti, evamidhāpi bhāvanābalena vāritattā samuṭṭhāpanasamatthasseva asamuṭṭhāpanaṃ, tasmiñca apagate tāyayeva samatthatāya samuṭṭhāpanaṃ hotīti adhippāyo.</paragraph>
    <paragraph line="17"><bold>Byañjanamattatovettha nānākaraṇaṃ paccetabbaṃ, na atthato</bold>ti upacayasantatiadhivacananiruttipadānaṃ viya saddatthamattato nānākaraṇaṃ, na vacanīyatthatoti <pageBreak edition="M" number="0.0170" /> adhippāyo. Teneva <pageBreak edition="V" number="0.0180" /> saddatthavisesaṃ dassetuṃ <bold>‘‘katha’’</bold>ntiādimāha. Tattha purimapacchimānaṃ nirodhuppādantarābhāvato nirantaruppādanasamatthatā anantarapaccayabhāvo. Rūpadhammānaṃ viya saṇṭhānābhāvato paccayapaccayuppannānaṃ sahāvaṭṭhānābhāvato ca ‘‘idamito heṭṭhā uddhaṃ tiriya’’nti vibhāgābhāvā attanā ekattamiva upanetvā suṭṭhu anantarabhāvena uppādanasamatthatā samanantarapaccayatā.</paragraph>
    <paragraph line="18">Uppādanasamatthatāti ca abyāpārattā dhammānaṃ yasmiṃ yadākāre niruddhe vattamāne vā sati taṃtaṃvisesavantā dhammā honti, tassa sova ākāro vuccatīti daṭṭhabbo. Dhammānaṃ pavattimeva ca upādāya kālavohāroti nirodhā vuṭṭhahantassa nevasaññānāsaññāyatanaphalasamāpattīnaṃ asaññasattā cavantassa purimacutipacchimapaṭisandhīnañca nirodhuppādanirantaratāya kālantaratā natthīti daṭṭhabbā. Na hi tesaṃ antarā arūpadhammānaṃ pavatti atthi, yaṃ upādāya kālantaratā vucceyya, na ca rūpadhammappavatti arūpadhammappavattiyā antaraṃ karoti aññasantānattā. Rūpārūpadhammasantatiyo hi dve aññamaññaṃ visadisasabhāvattā aññamaññopakārabhāvena vattamānāpi visuṃyeva honti. Ekasantatiyañca purimapacchimānaṃ majjhe vattamānaṃ taṃsantatipariyāpannatāya antarakārakaṃ hoti. Tādisañca kañci nevasaññānāsaññāyatanaphalasamāpattīnaṃ majjhe natthi, na ca abhāvo antarakārako hoti abhāvattāyeva, tasmā javanānantarassa javanassa viya, bhavaṅgānantarassa bhavaṅgassa viya ca nirantaratā suṭṭhu ca anantaratā hotīti tathā uppādanasamatthatā nevasaññānāsaññāyatanacutīnampi daṭṭhabbā. Uppattiyā paccayabhāvo cettha anantarapaccayādīnaṃ pākaṭoti uppādanasamatthatāva vuttā. Paccuppannānaṃ pana dhammānaṃ pubbantāparantaparicchedena gahitānaṃ ‘‘uppajjatī’’ti vacanaṃ alabhantānaṃ ‘‘atīto dhammo paccuppannassa dhammassa anantarapaccayena paccayo’’tiādinā (paṭṭhā. 2.18.5) anantarādipaccayabhāvo vuttoti na so uppattiyaṃyevāti viññāyati. Na hi kusalādiggahaṇaṃ viya paccuppannaggahaṇaṃ aparicchedaṃ, yato uppattimattasamaṅginoyeva ca gahaṇaṃ siyā, teneva ca atītattike paṭiccavārādayo na santīti.</paragraph>
    <paragraph line="19"><bold>Uppajjamānova</bold><pageBreak edition="M" number="0.0171" /><bold>sahuppādabhāvenā</bold>ti etthāpi uppattiyā paccayabhāvena pākaṭena ṭhitiyāpi paccayabhāvaṃ nidassetīti daṭṭhabbaṃ, paccayuppannānaṃ pana sahajātabhāvena upakārakatā sahajātapaccayatāti.</paragraph>
    <paragraph line="20">Attano upakārakassa upakārakatā <bold>aññamaññapaccayatā,</bold> upakārakatā ca aññamaññatāvaseneva <pageBreak edition="V" number="0.0181" /> daṭṭhabbā, na sahajātādivasena. Sahajātādipaccayo hontoyeva hi koci aññamaññapaccayo na hoti, na ca purejātapacchājātabhāvehi upakārakassa upakārakā vatthukhandhā aññamaññapaccayā hontīti.</paragraph>
    <paragraph line="21"><bold>Taruādīnaṃ pathavī viya</bold> adhiṭṭhānākārena pathavīdhātu sesadhātūnaṃ, cakkhādayo ca cakkhuviññāṇādīnaṃ upakārakā <bold>cittakammassa paṭādayo viya</bold> nissayākārena khandhādayo taṃtaṃnissayānaṃ khandhādīnaṃ.</paragraph>
    <paragraph line="22"><bold>Tadadhīnavuttitāya attano phalena nissito</bold>ti yaṃ kiñci kāraṇaṃ nissayoti vadati. Tattha yo bhuso, taṃ upanissayoti niddhāreti.</paragraph>
    <paragraph line="23"><bold>Pakato</bold>ti ettha <bold>pa</bold>-kāro upasaggo, so attano phalassa uppādane samatthabhāvena suṭṭhukatataṃ dīpeti. Tathā ca kataṃ attano santāne kataṃ hotīti āha <bold>‘‘attano santāne’’</bold>ti. Karaṇañca duvidhaṃ nipphādanaṃ upasevanañcāti dassetuṃ <bold>‘‘nipphādito vā’’</bold>tiādimāha. Tattha <bold>upasevito vā</bold>ti etena kāyaallīyāpanavasena upabhogūpasevanaṃ vijānanādivasena ārammaṇūpasevanañca dassetīti daṭṭhabbaṃ. Tena anāgatānampi cakkhusampadādīnaṃ ārammaṇūpasevanena yathāpaṭisevitānaṃ pakatūpanissayatā vuttā hoti.</paragraph>
    <paragraph line="24">Yathā pacchājātena vinā santānāvicchedahetubhāvaṃ agacchantānaṃ dhammānaṃ ye pacchājātākārena upakārakā, tesaṃ sā vippayuttākārādīhi visiṭṭhā upakārakatā <bold>pacchājātapaccayatā,</bold> tathā nissayārammaṇākārādīhi visiṭṭhā purejātabhāvena vinā upakārakabhāvaṃ agacchantānaṃ vatthārammaṇānaṃ purejātākārena upakārakatā <bold>purejātapaccayatā,</bold> evaṃ sabbattha paccayānaṃ paccayantarākāravisiṭṭhā upakārakatā yojetabbā.</paragraph>
    <paragraph line="25"><bold>Gijjhapotakasarīrānaṃ</bold><pageBreak edition="M" number="0.0172" /><bold>āhārāsācetanā viyā</bold>ti etena manosañcetanāhāravasena pavattamānehi arūpadhammehi rūpakāyassa upatthambhitabhāvaṃ dasseti. Teneva ‘‘āhārāsā viyā’’ti avatvā cetanāgahaṇaṃ karoti.</paragraph>
    <paragraph line="26">Kusalādibhāvena <pageBreak edition="V" number="0.0182" /> attanā sadisassa payogena karaṇīyassa punappunaṃ karaṇaṃ pavattanaṃ <bold>āsevanaṭṭho,</bold> attasadisasabhāvatāpādanaṃ vāsanaṃ vā. <bold>Ganthādīsu purimāpurimābhiyogo viyā</bold>ti purimā purimā āsevanā viyāti adhippāyo.</paragraph>
    <paragraph line="27"><bold>Cittappayogo</bold> cittakiriyā, āyūhananti attho. Yathā hi kāyavacīpayogo viññatti, evaṃ cittappayogo cetanā. Sā tāya uppannakiriyatāvisiṭṭhe santāne sesapaccayasamāgame pavattamānānaṃ vipākakaṭattārūpānampi teneva kiriyabhāvena upakārikā hoti. Tassa hi kiriyabhāvassa pavattattā tesaṃ pavatti, na aññathāti. Sahajātānaṃ pana tena upakārikāti kiṃ vattabbanti.</paragraph>
    <paragraph line="28"><bold>Nirussāhasantabhāvenā</bold>ti etena saussāhehi vipākadhammadhammehi kusalākusalehi sārammaṇādibhāvena sadisavipākabhāvaṃ dasseti. So hi vipākānaṃ payogena asādhetabbatāya payogena aññathā vā sesapaccayesu siddhesu kammassa kaṭattāyeva siddhito nirussāho santabhāvo hoti, na kilesavūpasamasantabhāvo, tathāsantasabhāvatoyeva bhavaṅgādayo duviññeyyā. Pañcadvārepi hi javanappavattiyā rūpādīnaṃ gahitatā viññāyati, abhinipātasampaṭicchanasantīraṇamattā pana vipākā duviññeyyāyeva. <bold>Nirussāhasantabhāvāyā</bold>ti nirussāhasantabhāvatthāya. Etena tappaccayavataṃ avipākānampi vipākānukulaṃ pavattiṃ dasseti.</paragraph>
    <paragraph line="29">Satipi janakatte upatthambhakattaṃ āhārānaṃ padhānakiccanti āha <bold>‘‘rūpārūpānaṃ upatthambhakattenā’’</bold>ti. Upatthambhakattañhi satipi janakatte arūpīnaṃ āhārānaṃ āhārajarūpasamuṭṭhāpakarūpāhārassa ca hoti, asatipi catusamuṭṭhānikarūpūpatthambhakarūpāhārassa, asati pana upatthambhakatte āhārānaṃ janakattaṃ natthīti upatthambhakattaṃ padhānaṃ. Janayamānopi hi <pageBreak edition="M" number="0.0173" /> āhāro avicchedavasena upatthambhayamānoyeva janetīti upatthambhanabhāvo āhārabhāvoti.</paragraph>
    <paragraph line="30"><bold>Adhipatiyaṭṭhenā</bold>ti ettha na adhipatipaccayadhammānaṃ viya pavattinivārake abhibhavitvā pavattanena garubhāvo adhipatiyaṭṭho, atha kho dassanādikiccesu cakkhuviññāṇādīhi jīvane jīvantehi sukhitādibhāve sukhitādīhi adhimokkhapaggahupaṭṭhānāvikkhepajānanesu anaññātaññassāmīti pavattiyaṃ ājānane aññātāvībhāve ca saddhādisahajātehīti evaṃ taṃtaṃkiccesu <pageBreak edition="V" number="0.0183" /> cakkhādipaccayehi cakkhādīnaṃ anuvattanīyatā. Tesu tesu hi kiccesu cakkhādīnaṃ issariyaṃ tappaccayānañca tadanuvattanena tattha pavattīti. Itthipurisindriyānaṃ pana yadipi liṅgādīhi anuvattanīyatā atthi, sā pana na paccayabhāvato. Yathā hi jīvitāhārā yesaṃ paccayā honti, te tesaṃ anupālakaupatthambhakā atthi, avigatapaccayabhūtā ca honti, na evaṃ itthipurisabhāvā liṅgādīnaṃ kenaci pakārena upakārakā honti, kevalaṃ pana yathāsakeheva paccayehi pavattamānānaṃ liṅgādīnaṃ yathā itthādiggahaṇassa paccayabhāvo hoti, tato aññenākārena taṃsahitasantāne appavattito liṅgādīhi anuvattanīyatā indriyatā ca tesaṃ vuccati, tasmā na tesaṃ indriyapaccayabhāvo vutto. <bold>Cakkhādayo arūpadhammānaṃyevā</bold>ti ettha sukhadukkhindriyānipi cakkhādiggahaṇena gahitānīti daṭṭhabbāni.</paragraph>
    <paragraph line="31">Lakkhaṇārammaṇūpanijjhānabhūtānaṃ vitakkādīnaṃ vitakkanādivasena ārammaṇaṃ upagantvā nijjhānaṃ pekkhanaṃ, cintanaṃ vā vitakkādīnaṃyeva sādhāraṇo byāpāro <bold>upanijjhāyanaṭṭho. Ṭhapetvā sukhadukkhavedanādvaya</bold>nti sukhindriyadukkhindriyadvayaṃ ṭhapetvāti adhippāyo. <bold>‘‘Sabbānipī’’</bold>ti vatvā <bold>‘‘sattajhānaṅgānī’’</bold>ti vacanena ajhānaṅgānaṃ upekkhācittekaggatānaṃ nivattanaṃ katanti daṭṭhabbaṃ. Yadi evaṃ ‘‘satta jhānaṅgānī’’ti eteneva siddhe ‘‘ṭhapetvā sukhadukkhavedanādvaya’’nti kasmā vuttaṃ? Vedanābhedesu pañcasu sukhadukkhadvayassa ekantena ajhānaṅgattadassanatthaṃ jhānaṅgaṭṭhāne niddiṭṭhattā. Satipi vā jhānaṅgavohāre vedanābhedadvayassa ekantena jhānapaccayattābhāvadassanatthaṃ. Upekkhācittekaggatānaṃ pana yadipi jhānapaccayattābhāvo atthi, jhānapaccayabhāvo pana na natthīti ‘‘sabbānipi satta jhānaṅgānī’’ti ettha gahaṇaṃ <pageBreak edition="M" number="0.0174" /> kataṃ. Tattha ‘‘sabbānipī’’ti vacanaṃ sabbakusalādibhedasaṅgaṇhanatthaṃ, na pana sabbacittuppādagatasaṅgaṇhanatthanti daṭṭhabbaṃ.</paragraph>
    <paragraph line="32"><bold>Yato tato vā</bold>ti sammā vā micchā vāti attho. <bold>Ete pana dvepi jhānamaggapaccayā ahetukacittesu na labbhantī</bold>ti idaṃ ahetukacittesu na labbhanti, na sahetukacittesūti sahetukacittesu alābhābhāvadassanatthaṃ vuttaṃ, na ahetukacittesu lābhābhāvadassanatthanti. Evaṃ atthe gayhamāne ahetukacittesu katthaci kassaci lābho na vāritoti ettakameva viññāyeyya, na savitakkāhetukacittesu jhānapaccayasseva alābhābhāvadassanatthaṃ katanti. Ahetukacittesu vā lābhābhāvadassanatthe pana imasmiṃ vacane savitakkāhetukacittesu jhānapaccayassa lābhābhāvo āpajjati, tasmā yena alābhena dhammasaṅgaṇiyaṃ manodhātuādīnaṃ saṅgahasuññatavāresu jhānaṃ na uddhaṭaṃ <pageBreak edition="V" number="0.0184" />, taṃ alābhaṃ sandhāya esa jhānapaccayassapi ahetukacittesu alābho vuttoti veditabbo. Yathā hi sahetukesu vitakkādīnaṃ sahajāte saṃkaḍḍhitvā ekattagatabhāvakaraṇaṃ upanijjhāyanabyāpāro balavā, na tathā ahetukacittesu hoti. Imasmiṃ pana pakaraṇe dubbalampi upanijjhāyanaṃ yadipi kiñcimattampi atthi, tena upakārakatā hotīti savitakkāhetukacittesupi jhānapaccayo vuttova, tasmā ye evaṃ paṭhanti ‘‘na ete pana dvepi jhānamaggapaccayā yathāsaṅkhyaṃ dvipañcaviññāṇaahetukacittesu labbhantī’’ti, tesaṃ so pāṭho sundarataro, imassa pakaraṇassāyaṃ atthavaṇṇanā, na dhammasaṅgaṇiyāti.</paragraph>
    <paragraph line="33">Samaṃ pakārehi yuttatāya ekībhāvopagamena viya upakārakatā <bold>sampayuttapaccayatā</bold>.</paragraph>
    <paragraph line="34">Yuttānampi sataṃ vippayuttabhāvena nānattūpagamena upakārakatā vippayuttapaccayatā. Na hi vatthusahajātapacchājātavasena ayuttānaṃ rūpādīnaṃ ārammaṇādibhāvena upakārakānaṃ vippayuttānaṃ vippayuttapaccayatā atthīti. Rūpānaṃ pana rūpehi satipi avinibbhoge vippayogoyeva natthīti na tesaṃ <bold>vippayuttapaccayatā</bold>. Vuttañhi ‘‘catūhi sampayogo catūhi vippayogo’’ti (dhātu. 3).</paragraph>
    <paragraph line="35"><bold>Paccuppannalakkhaṇenā</bold>ti <pageBreak edition="M" number="0.0175" /> paccuppannasabhāvena. Tena ‘‘atthi me pāpakammaṃ kata’’nti (pārā. 38), ‘‘atthekacco puggalo attahitāya paṭipanno’’ti (pu. pa. mātikā 4.24) ca evamādīsu vuttaṃ nibbattaupalabbhamānatālakkhaṇaṃ atthibhāvaṃ nivāreti. Satipi janakatte upatthambhakappadhānā atthibhāvena upakārakatāti āha <bold>‘‘upatthambhakattenā’’</bold>ti. Idañca upatthambhakattaṃ vatthārammaṇasahajātādīnaṃ sādhāraṇaṃ atthibhāvena upakārakattaṃ daṭṭhabbaṃ.</paragraph>
    <paragraph line="36">Ārammaṇe phusanādivasena vattamānānaṃ phassādīnaṃ anekesaṃ sahabhāvo natthīti ekasmiṃ phassādisamudāye sati dutiyo na hoti, asati pana hoti, tena natthibhāvena upakārakatā <bold>natthipaccayatā</bold>. Satipi purimataracittānaṃ natthibhāve na tāni natthibhāvena upakārakāni, anantarameva pana attano atthibhāvena pavattiokāsaṃ alabhamānānaṃ natthibhāvena pavattiokāsaṃ dadamānaṃ viya upakārakaṃ hotīti <bold>‘‘pavattiokāsadānena upakārakatā’’</bold>ti āha.</paragraph>
    <paragraph line="37">Ettha ca abhāvamattena upakārakatā okāsadānaṃ <bold>natthipaccayatā,</bold> sabhāvāvigamena appavattamānānaṃ <pageBreak edition="V" number="0.0185" /> sabhāvavigamena upakārakatā <bold>vigatapaccayatā,</bold> natthitā ca nirodhānantarasuññatā, vigatatā nirodhappattatā, ayametesaṃ viseso, tathā atthitāya sasabhāvato upakārakatā <bold>atthipaccayatā,</bold> sabhāvāvigamena nirodhassa appattiyā upakārakatā <bold>avigatapaccayatā</bold>ti paccayabhāvaviseso dhammāvisesepi veditabbo. Dhammānañhi sattivisesaṃ sabbaṃ yāthāvato abhisambujjhitvā tathāgatena catuvīsatipaccayavisesā vuttāti bhagavati saddhāya ‘‘evaṃvisesā ete dhammā’’ti sutamayañāṇaṃ uppādetvā cintābhāvanāmayehi tadabhisamayāya yogo kātabbo.</paragraph>
    <paragraph line="38">Catūsu khandhesu ekassapi asaṅgahitattābhāvato nāmadhammekadesatā anantarādīnaṃ natthīti <bold>‘‘nāmadhammāvā’’</bold>ti vatvā na kevalaṃ paccayapaccayuppannabhāve bhajantānaṃ catunnaṃyeva khandhānaṃ nāmatā, atha kho nibbānañca nāmamevāti dassento <bold>‘‘nibbānassa asaṅgahitattā’’</bold>tiādimāha. <bold>Purejātapaccayo rūpekadeso</bold>ti ettha ekadesavacanena rūparūpato <pageBreak edition="M" number="0.0176" /> aññaṃ vajjeti, rūparūpaṃ pana kusalattike anāgatampi purejātapaccayabhāvena aññattha āgatameva. Vuttañhi ‘‘anidassanaappaṭigho dhammo anidassanaappaṭighassa dhammassa purejātapaccayena paccayo – ārammaṇapurejātaṃ, vatthupurejātaṃ. Ārammaṇapurejātaṃ vatthuṃ itthindriyaṃ purisindriyaṃ āpodhātuṃ kabaḷīkāraṃ āhāraṃ aniccato…pe… domanassaṃ uppajjatī’’ti (paṭṭhā. 2.22.39).</paragraph>
    <centered line="39">Paccayuddesavaṇṇanā niṭṭhitā.</centered>
    <subhead line="40">Paccayaniddeso</subhead>
    <subhead line="41">1. Hetupaccayaniddesavaṇṇanā</subhead>
    <paragraph line="42" number="1"><bold>Yo hetupaccayoti uddiṭṭho, so evaṃ veditabbo</bold>ti etena hetusaṅkhātassa paccayadhammassa hetusampayuttakataṃsamuṭṭhānarūpasaṅkhātānaṃ paccayuppannānaṃ hetupaccayena paccayabhāvo hetupaccayoti uddiṭṭhoti. Yo pana hetubhāvena yathāvutto paccayadhammo yathāvuttānaṃ paccayuppannānaṃ paccayo hoti, so hetupaccayoti uddiṭṭhoti veditabboti dasseti. Ubhayathāpi hetubhāvena upakārakatā hetupaccayoti uddiṭṭhoti dassitaṃ hoti. Esa nayo sesapaccayesupi. Upakārakatā pana dhammasabhāvo <pageBreak edition="V" number="0.0186" /> eva, na dhammato aññā atthīti. Tathā tathā upakārakaṃ taṃ taṃ dhammaṃ dassento hi bhagavā taṃ taṃ upakārakataṃ dassetīti.</paragraph>
    <paragraph line="43"><bold>Hetū hetusampayuttakāna</bold>nti ettha paṭhamo <bold>hetu</bold>-saddo paccattaniddiṭṭho paccayaniddeso. Tena etassa hetubhāvena upakārakatā hetupaccayatāti dasseti. Dutiyo paccayuppannavisesanaṃ. Tena na yesaṃ kesañci sampayuttakānaṃ hetupaccayabhāvena paccayo hoti, atha kho hetunā sampayuttānamevāti dasseti. Nanu ca sampayuttasaddassa sāpekkhattā dutiye hetusadde avijjamānepi aññassa apekkhitabbassa aniddiṭṭhattā attanāva sampayuttakānaṃ hetupaccayena paccayoti ayamattho viññāyatīti? Nāyaṃ ekanto. Hetusaddo hi paccattaniddiṭṭho ‘‘hetupaccayena paccayo’’ti ettheva byāvaṭo yadā gayhati <pageBreak edition="M" number="0.0177" />, tadā sampayuttavisesanaṃ na hotīti sampayuttā avisiṭṭhā ye keci gahitā bhaveyyunti evaṃ sampayuttasaddena attani eva byāvaṭena hetusaddena visesanena vinā yesaṃ kesañci sampayuttānaṃ gahaṇaṃ hotīti taṃ sandhāya <bold>‘‘athāpi…pe… attho bhaveyyā’’</bold>ti āha. Nanu yathā ‘‘arūpino āhārā sampayuttakānaṃ dhammāna’’nti (paṭṭhā. 1.1.15), ‘‘arūpino indriyā sampayuttakāna’’nti (paṭṭhā. 1.1.16) ca vutte dutiyena āhāraggahaṇena indriyaggahaṇena ca vināpi āhārindriyasampayuttakāva gayhanti, evamidhāpi siyāti? Na, āhārindriyāsampayuttassa abhāvato. Vajjetabbābhāvato hi tattha dutiyaāhārindriyaggahaṇe asatipi taṃsampayuttakāva gayhantīti taṃ na kataṃ, idha pana vajjetabbaṃ atthīti vattabbaṃ dutiyaṃ hetuggahaṇanti.</paragraph>
    <paragraph line="44">Evampi <bold>hetū hetusampayuttakāna</bold>nti ettha hetusampayuttakānaṃ so eva sampayuttakahetūti visesanassa akatattā yo koci hetu yassa kassaci hetusampayuttakassa hetupaccayena paccayoti āpajjatīti? Nāpajjati, paccattaniddiṭṭhasseva hetussa puna sampayuttavisesanabhāvena vuttattā, etadatthameva ca vināpi dutiyena hetusaddena hetusampayuttabhāve siddhepi tassa gahaṇaṃ kataṃ. Atha vā asati dutiye hetusadde hetusampayuttakānaṃ hetupaccayena paccayo, na pana hetūnanti evampi gahaṇaṃ siyāti tannivāraṇatthaṃ so vutto, tena hetusampayuttabhāvaṃ ye labhanti, tesaṃ sabbesaṃ hetūnaṃ aññesampi hetupaccayena paccayoti dassitaṃ hoti. Yasmā pana hetujhānamaggā patiṭṭhāmattādibhāvena nirapekkhā, na āhārindriyā viya sāpekkhā eva, tasmā etesveva dutiyaṃ hetādiggahaṇaṃ kataṃ. Āhārindriyā pana āharitabbaisitabbāpekkhā eva, tasmā <pageBreak edition="V" number="0.0187" /> te vināpi dutiyena āhārindriyaggahaṇena attanā eva āharitabbe ca isitabbe ca āhārindriyabhūte aññe ca sampayuttake paricchindantīti taṃ tattha na kataṃ, idha ca dutiyena hetuggahaṇena paccayuppannānaṃ hetunā paccayabhūteneva sampayuttānaṃ hetūnaṃ aññesañca paricchinnattā puna visesanakiccaṃ natthīti <bold>pañhāvāre</bold> ‘‘kusalā hetū sampayuttakānaṃ khandhāna’’ntiādīsu (paṭṭhā. 1.1.401) dutiyaṃ hetuggahaṇaṃ na katanti daṭṭhabbaṃ.</paragraph>
    <paragraph line="45"><bold>Niddisitabbassa</bold><pageBreak edition="M" number="0.0178" /><bold>apākaṭattā</bold>ti taṃ-saddo purimavacanāpekkho vuttasseva niddeso ‘‘rūpāyatanaṃ cakkhuviññāṇadhātuyā taṃsampayuttakāna’’ntiādīsu (paṭṭhā. 1.1.2) purimavacanena niddisitabbe pākaṭībhūte eva pavattati. Ettha ca paccattaniddiṭṭho hetusaddo ‘‘hetupaccayena paccayo’’ti ettha byāvaṭo sampayuttasaddena viya taṃ-saddenapi anapekkhanīyo añño ca koci niddisitabbappakāsako vutto natthi, tasmā ‘‘taṃsampayuttakāna’’nti ca na vuttanti adhippāyo.</paragraph>
    <paragraph line="46"><bold>‘‘Hetusampayuttakāna’’</bold>nti iminā pana paccayuppannavacanena asamattena paccayuppannavacanantarāpekkhena pubbe vuttena taṃ-saddena niddisitabbaṃ pākaṭīkataṃ, tena <bold>‘‘taṃsamuṭṭhānāna’’</bold>nti ettha taṃgahaṇaṃ katanti. Kiṃ pana tasmiṃ hetusampayuttakasadde taṃ-saddena niddisitabbaṃ pākaṭībhūtanti? Yehi hetūhi sampayuttā ‘‘hetusampayuttakā’’ti vuttā, te hetū ceva sampayuttakavisesanabhūtā tabbisesitā ca hetusampayuttakā. Tenāha <bold>‘‘te hetū cevā’’</bold>tiādi. Aññathā ‘‘te hetū cevā’’ti etassa paccattaniddiṭṭhena hetusaddena sambandhe sati yathā idha teneva taṃ-saddena niddisitabbā pākaṭā, evaṃ pubbepi bhavituṃ arahantīti ‘‘niddisitabbassa apākaṭattā ‘taṃsampayuttakāna’nti na vutta’’nti idaṃ na yujjeyyāti. Duvidhampi vā hetuggahaṇaṃ apanetvā taṃsaddavacanīyataṃ codeti pariharati ca. <bold>Taṃsamuṭṭhānāna</bold>nti ca hetusamuṭṭhānānanti yuttaṃ. Hetū hi paccayāti.</paragraph>
    <paragraph line="47"><bold>Cittajarūpaṃ ajanayamānāpī</bold>ti <bold>pi</bold>-saddena janayamānāpi. Yadi ‘‘cittasamuṭṭhānāna’’nti vacanena paṭisandhikkhaṇe kaṭattārūpassa aggahaṇato taṃ na vuttaṃ, sahajātapaccayavibhaṅge cittacetasikānaṃ tassa kaṭattārūpassa paccayabhāvo na vutto bhaveyya. Yadi ca tattha cittasamuṭṭhānānaṃ paccayabhāvena taṃsamānalakkhaṇānaṃ kaṭattārūpānampi paccayabhāvo nidassito, evamidhāpi bhavitabbaṃ. ‘‘Cittasamuṭṭhānāna’’nti pana avatvā ‘‘taṃsamuṭṭhānāna’’nti vacanaṃ cittasamuṭṭhānānaṃ <pageBreak edition="V" number="0.0188" /> sabbacittacetasikasamuṭṭhānatādassanatthaṃ. Evaṃpakārena hi taṃsamuṭṭhānavacanena tattha tattha vuttaṃ samuṭṭhānavacanaṃ visesitaṃ hoti. Nanu ‘‘cittacetasikā dhammā cittasamuṭṭhānāna’’nti vacanena cittasamuṭṭhānānaṃ cittacetasikasamuṭṭhānatā vuttāti? Na vuttā. Cittacetasikānaṃ paccayabhāvo eva hi tattha vuttoti.</paragraph>
    <paragraph line="48"><bold>Cittapaṭibaddhavuttitāyā</bold>ti <pageBreak edition="M" number="0.0179" /> eteneva hetuādipaṭibaddhatañca dasseti. ‘‘Yañca, bhikkhave, ceteti, yañca pakappeti, yañca anuseti, ārammaṇametaṃ hoti, viññāṇassa ṭhitiyā ārammaṇe sati patiṭṭhā viññāṇassa hoti, tasmiṃ patiṭṭhite viññāṇe viruḷhe nāmarūpassa avakkanti hoti, nāmarūpapaccayā saḷāyatana’’nti (saṃ. ni. 2.39) imasmimpi sutte paṭisandhināmarūpassa viññāṇapaccayatā vuttāti āha <bold>‘‘tasmiṃ patiṭṭhite’’</bold>tiādi.</paragraph>
    <paragraph line="49">Purimatarasiddhāya pathaviyā bījapatiṭṭhānaṃ viya purimatarasiddhe kamme tannibbattasseva viññāṇabījassa patiṭṭhānaṃ kammassa kaṭattā uppattīti vuttaṃ hoti. Tenāha – <bold>‘‘kammaṃ khettaṃ, viññāṇaṃ bīja’’</bold>nti. Kassa pana taṃ khettaṃ bījañcāti? Nāmarūpaṅkurassa.</paragraph>
    <paragraph line="50"><bold>Ayañca panattho</bold>ti paṭisandhiyaṃ kammajarūpānaṃ cittapaṭibaddhavuttitā. <bold>Okāsavasenevā</bold>ti nāmarūpokāsavaseneva. So hi tassa atthassa okāsoti. <bold>Vatthurūpamattampī</bold>ti vadanto vatthurūpassa upatthambhakānaṃ sesarūpānampi tadupatthambhakabhāveneva arūpadhammānaṃ paccayabhāvaṃ dasseti, sahabhavanamattaṃ vā. Tattha kāyabhāvādikalāpānaṃ katthaci abhāvato katthaci abhāvābhāvato ‘‘vatthurūpamattampi vinā’’ti āha. <bold>Sassāmike</bold>ti etasseva visesanatthaṃ <bold>‘‘sarājake’’</bold>ti vuttaṃ.</paragraph>
    <paragraph line="51"><bold>Pavattiyaṃ kaṭattārūpādīnaṃ paccayabhāvapaṭibāhanato</bold>ti idaṃ kasmā vuttaṃ, nanu tesaṃ paccayabhāvappasaṅgoyeva natthi ‘‘hetū sahajātāna’’nti (paṭṭhā. aṭṭha. 1.1) vacanato. Na hi yesaṃ hetū sahajātapaccayo na honti, tāni hetusahajātāni nāma honti. Yadi siyuṃ, ‘‘kusalaṃ dhammaṃ sahajāto abyākato dhammo uppajjati na hetupaccayā’’tiādi ca labbheyya, na pana labbhati, tasmā na tāni hetusahajātānīti? Saccametaṃ, yo pana hetūhi samānakāluppattimattaṃ gahetvā hetusahajātabhāvaṃ maññeyya, tassāyaṃ pasaṅgo atthīti idaṃ vuttanti daṭṭhabbaṃ. Bhagavā pana vacanānaṃ lahugarubhāvaṃ na gaṇeti, bodhaneyyānaṃ pana ajjhāsayānurūpato dhammasabhāvaṃ <pageBreak edition="V" number="0.0189" /> avilomento tathā tathā desanaṃ niyāmetīti na katthaci akkharānaṃ bahutā vā appatā vā codetabbāti.</paragraph>
    <centered line="52">Hetupaccayaniddesavaṇṇanā niṭṭhitā.</centered>
    <subhead line="53">2. Ārammaṇapaccayaniddesavaṇṇanā</subhead>
    <paragraph line="54" number="2"><bold>Uppajjanakkhaṇeyevā</bold>ti <pageBreak edition="M" number="0.0180" /> etena vattamānakkhaṇekadesena sabbaṃ vattamānakkhaṇaṃ gayhatīti daṭṭhabbaṃ. Na hi uppajjanakkhaṇeyeva cakkhuviññāṇādīnaṃ rūpādīni ārammaṇapaccayo, atha kho sabbasmiṃ vattamānakkhaṇeti. Tena ālambiyamānānampi rūpādīnaṃ cakkhuviññāṇādivattamānatāya pure pacchā ca vijjamānānaṃ ārammaṇapaccayattābhāvaṃ dasseti, ko pana vādo anālambiyamānānaṃ. <bold>Na ekato hontī</bold>ti nīlādīni sabbarūpāni saha na honti, tathā saddādayopīti attho. ‘‘Yaṃ ya’’nti hi vacanaṃ rūpādīni bhindatīti. Tattha purimenatthena ‘‘uppajjantī’’ti vacanena ārammaṇapaccayabhāvalakkhaṇadīpanatthaṃ <bold>‘‘yaṃ yaṃ dhamma’’</bold>ntiādi vuttanti dasseti, pacchimena ‘‘yaṃ ya’’nti vacanena rūpādibhedadīpanatthanti. <bold>‘‘Yaṃ yaṃ vā panārabbhā’’</bold>ti etassa vaṇṇanāyaṃ dassitasabbārammaṇādivasena vā idhāpi attho gahetabboti.</paragraph>
    <paragraph line="55"><bold>Evaṃ vutta</bold>nti yathā nadīpabbatānaṃ sandanaṃ ṭhānañca pavattaṃ avirataṃ avicchinnanti sandanti tiṭṭhantīti vattamānavacanaṃ vuttaṃ, evaṃ ‘‘ye ye dhammā’’ti atītānāgatapaccuppannānaṃ sabbasaṅgahasamudāyavasena gahitattā tesaṃ uppajjanaṃ pavattanaṃ aviratanti uppajjantīti vattamānavacanaṃ vuttanti adhippāyo. Ime pana na hetādipaccayā sabbepi atītānāgatānaṃ honti. Na hi atīto ca anāgato ca atthi, yassete paccayā siyuṃ. Evañca katvā atītattike atītānāgatānaṃ na koci paccayo vutto, tasmā idhāpi ‘‘uppajjantī’’ti vacanena yesaṃ rūpādayo ārammaṇadhammā ārammaṇapaccayā honti, te paccuppannāva dassitāti daṭṭhabbā. Tesu hi dassitesu atītānāgatesu taṃtaṃpaccayā ahesuṃ bhavissanti cāti ayamattho dassito hoti, na pana taṃtaṃpaccayavantatā. Paccayavanto hi paccuppannāyevāti.</paragraph>
    <paragraph line="56">Ettha <pageBreak edition="V" number="0.0190" /> ca <bold>‘‘yaṃ yaṃ dhammaṃ ārabbhā’’</bold>ti ekavacananiddesaṃ katvā puna <bold>‘‘te te dhammā’’</bold>ti bahuvacananiddeso ‘‘yaṃ ya’’nti vuttassa ārammaṇadhammassa anekabhāvopi atthīti dassanattho. Cattāro hi khandhā saheva ārammaṇapaccayā honti, te sabbepi ārabbha uppajjamānampi tesu ekekaṃ ārabbha uppajjamānaṃ na na hoti, tasmā vedanādīsu phassādīsu ca ekekassapi ārammaṇapaccayabhāvadassanatthaṃ <bold>‘‘yaṃ ya’’</bold>nti vuttaṃ, sabbesaṃ ekacittuppādapariyāpannānaṃ <pageBreak edition="M" number="0.0181" /> ārammaṇapaccayabhāvadassanatthaṃ <bold>‘‘te te’’</bold>ti. Tattha yo ca rūpādiko ekekova yaṃyaṃ-saddena vutto, ye ca aneke phassādayo ekekavasena yaṃyaṃ-saddena vuttā, te sabbe gahetvā ‘‘te te’’ti vuttanti daṭṭhabbaṃ. Atha vā yasmiṃ kāle ārabbha uppajjanti, tasmiṃ kāle nīlādīsu cittuppādesu ca ekekameva ārabbha uppajjantīti dassanatthaṃ <bold>‘‘yaṃ ya’’</bold>nti vuttaṃ, te pana ālambiyamānā rūpārammaṇadhammā ca aneke, tathā saddādiārammaṇadhammā cāti dassanatthaṃ <bold>‘‘te te’’</bold>ti.</paragraph>
    <paragraph line="57"><bold>Nibbānārammaṇaṃ kāmāvacararūpāvacarakusalassa apariyāpannato kusalavipākassa kāmāvacararūpāvacarakiriyassa cāti imesaṃ channaṃ rāsīnaṃ ārammaṇapaccayo hotī</bold>ti idaṃ pubbenivāsānussatiñāṇena khandhapaṭibaddhānussaraṇakāle nibbānampi rūpāvacarakusalakiriyānaṃ ārammaṇaṃ hotīti iminā adhippāyena vuttaṃ. Evaṃ sati yathā ‘‘appamāṇā khandhā pubbenivāsānussatiñāṇassa ārammaṇapaccayena paccayo’’ti (paṭṭhā. 2.12.58) vuttaṃ, evaṃ ‘‘nibbāna’’nti ca vattabbaṃ siyā, na ca taṃ vuttaṃ. Na hi nibbānaṃ pubbe nivuṭṭhaṃ asaṅkhatattā, na ca pubbenivāsānussatiñāṇena pubbe nivuṭṭhesu appamāṇakkhandhesu ñātesu nibbānajānane na tena payojanaṃ atthi. Yathā hi cetopariyañāṇaṃ cittaṃ vibhāventameva cittārammaṇajānanassa kāmāvacarassa paccayo hoti, evamidampi appamāṇakkhandhe vibhāventameva tadārammaṇajānanassa kāmāvacarassa paccayo hotīti. Diṭṭhanibbānoyeva ca pubbe nivuṭṭhe appamāṇakkhandhe anussarati, tena yathādiṭṭhameva nibbānaṃ tesaṃ khandhānaṃ ārammaṇanti daṭṭhabbaṃ, na pana pubbenivāsānussatiñāṇena tadārammaṇavibhāvanaṃ kātabbaṃ. Vibhūtameva hi taṃ tassāti. Evaṃ anāgataṃsañāṇepi yathārahaṃ yojetabbaṃ, tasmā nibbānaṃ na kassaci rūpāvacarassa ārammaṇanti ‘‘catunnaṃ rāsīna’’nti vattuṃ yuttaṃ.</paragraph>
    <centered line="58">Ārammaṇapaccayaniddesavaṇṇanā niṭṭhitā.</centered>
    <subhead line="59">3. Adhipatipaccayaniddesavaṇṇanā</subhead>
    <paragraph line="60" number="3"><bold>Dhura</bold>nti <pageBreak edition="M" number="0.0182" /><pageBreak edition="V" number="0.0191" /> dhuraggāhaṃ. <bold>Jeṭṭhaka</bold>nti seṭṭhaṃ. <bold>Chandādhipati chandasampayuttakāna</bold>nti ettha purimachandassa samānarūpena tadanantaraṃ niddiṭṭhena taṃsambandhena chandasaddeneva paccayabhūtassa chandassa sampayuttakavisesanabhāvo dassito hotīti ‘‘chandādhipati sampayuttakāna’’nti avatvā ‘‘chandasampayuttakāna’’nti vuttanti daṭṭhabbaṃ. Esa nayo itaresupi.</paragraph>
    <paragraph line="61"><bold>Garukāracittīkāravasena vā</bold>ti kusalābyākatānaṃ pavattiṃ dasseti. Aladdhaṃ <bold>laddhabbaṃ,</bold> laddhaṃ <bold>avijahitabbaṃ</bold>. Yena vā vinā na bhavitabbaṃ, taṃ <bold>laddhabbaṃ,</bold> tassevattho <bold>avijahitabba</bold>nti. <bold>Anavaññāta</bold>nti avaññātampi adosadassitāya assādanena anavaññātaṃ katvā.</paragraph>
    <paragraph line="62">Micchattaniyatā appanāsadisā mahābalā vinā adhipatinā nuppajjantīti <bold>‘‘ekantenevā’’</bold>ti āha. Kammakilesāvaraṇabhūtā ca te saggāvaraṇā ca maggāvaraṇā ca paccakkhasaggānaṃ kāmāvacaradevānampi uppajjituṃ na arahanti, ko pana vādo rūpārūpīnanti.</paragraph>
    <paragraph line="63"><bold>Kāmāvacarādibhedato pana tividho kiriyārammaṇādhipati lobhasahagatākusalasseva ārammaṇādhipatipaccayo hotī</bold>ti idaṃ parasantānagatānaṃ sārammaṇadhammānaṃ ‘‘ajjhattārammaṇo dhammo bahiddhārammaṇassa dhammassa adhipatipaccayena paccayo’’ti etassa abhāvato ‘‘bahiddhārammaṇo dhammo bahiddhārammaṇassā’’ti ettha ca ārammaṇādhipatino anuddhaṭattā adhipatipaccayatā natthīti viññāyamānepi ‘‘bahiddhā khandhe garuṃ katvā assādetī’’tiādivacanaṃ (paṭṭhā. 2.20.31) nissāya arahato kiriyadhammā puthujjanādīhi garuṃ katvā assādiyantīti iminā adhippāyena vuttanti daṭṭhabbaṃ. ‘‘Sanidassanasappaṭighā khandhā’’tiādīsu (paṭṭhā. 2.22.30) viya khandhasaddo rūpe eva bhavituṃ arahatīti vicāritametaṃ. Puthujjanādikāle vā anāgate kiriyadhamme garuṃ katvā assādanaṃ sandhāyetaṃ vuttaṃ. ‘‘Nevavipākanavipākadhammadhamme khandhe garuṃ katvā assādeti abhinandatī’’tiādivacanato (paṭṭhā. 1.3.96) kiriyadhammā rāgadiṭṭhīnaṃ adhipatipaccayo honteva, te ca ‘‘atītārammaṇe anāgate khandhe garuṃ katvā assādetī’’tiādivacanato <pageBreak edition="M" number="0.0183" /> (paṭṭhā. 2.19.23) anāgatā tebhūmakāpi adhipatipaccayo hontīti. Āvajjanakiriyasabbhāvato pana idampi vicāretabbaṃ.</paragraph>
    <centered line="64">Adhipatipaccayaniddesavaṇṇanā niṭṭhitā.</centered>
    <subhead line="65">4. Anantarapaccayaniddesavaṇṇanā</subhead>
    <paragraph line="66" number="4"> Yathā <pageBreak edition="V" number="0.0192" /> okāsadānavisesabhāvena natthivigatā vuttā, na evaṃ anantarasamanantarā, ete pana cittaniyāmahetuvisesabhāvena vuttā, tasmā taṃ cittaniyāmahetuvisesabhāvaṃ dassento <bold>‘‘cakkhuviññāṇadhātū’’</bold>tiādinā dhātuvasena kusalādivasena ca niddesamāha. Tattha ‘‘manoviññāṇadhātu manoviññāṇadhātuyā’’ti vutte paccayapaccayuppannaviseso na viññāyatīti ‘‘purimā purimā pacchimāya pacchimāyā’’ti vattabbaṃ siyā. Tathā ca sati dhātuvisesena cittavisese dassanaṃ yaṃ kātuṃ āraddho, taṃ vocchijjeyya. ‘‘Manoviññāṇadhātu manodhātuyā’’ti idampi na sakkā vattuṃ niyāmābhāvato, ‘‘manodhātu cakkhuviññāṇadhātuyā’’ti ca tatheva na sakkā. Na hi manodhātu cakkhuviññāṇadhātuyāyeva anantarapaccayoti niyāmo atthi, tasmā pākaṭā pañcaviññāṇadhātuyo ādiṃ katvā yāva dhātuvisesaniyāmo atthi, tāva nidassanena nayaṃ dassetvā puna niravasesadassanatthaṃ <bold>‘‘purimā purimā kusalā’’</bold>tiādimāha. <bold>Sadisakusalāna</bold>nti vedanāya vā hetūhi vā sadisakusalānaṃ anurūpakusalānanti vā attho. Tena bhūmibhinnānampi paccayabhāvo vutto hoti. <bold>Bhavaṅga</bold>ggahaṇena kusalākusalamūlakesu cutipi gahitāti daṭṭhabbaṃ, abyākatamūlake tadārammaṇampi.</paragraph>
    <paragraph line="67"><bold>Kāmāvacarakiriyāvajjanassā</bold>ti kāmāvacarakiriyāya āvajjanassāti āvajjanaggahaṇena kāmāvacarakiriyaṃ visesetīti daṭṭhabbaṃ. Kāmāvacaravipāko kāmāvacarakiriyarāsissa ca anantarapaccayo hoti, honto ca āvajjanassevāti ayañhettha adhippāyo. Āvajjanaggahaṇeneva cettha voṭṭhabbanampi gahitanti daṭṭhabbaṃ.</paragraph>
    <centered line="68">Anantarapaccayaniddesavaṇṇanā niṭṭhitā.</centered>
    <subhead line="69">6. Sahajātapaccayaniddesavaṇṇanā</subhead>
    <paragraph line="70" number="6"> ‘‘Aññamaññassāti <pageBreak edition="M" number="0.0184" /> añño aññassā’’ti porāṇapāṭho. Pāḷiyaṃ pana ‘‘aññamaññaṃ sahajātapaccayena paccayo’’ti ettha vuttassa ‘‘aññamañña’’nti imassa attho vattabbo <pageBreak edition="V" number="0.0193" />, na avuttassa ‘‘aññamaññassā’’ti imassa, na ca samānatthassapi saddantarassa atthe vutte saddantarassa attho vutto hoti, tasmā <bold>‘‘aññamaññanti añño aññassā’’</bold>ti paṭhanti. Okkantīti pañcavokārapaṭisandhiyeva vuccati, na itarāti iminā adhippāyenāha <bold>‘‘pañcavokārabhave paṭisandhikkhaṇe’’</bold>ti. <bold>Rūpino dhammā arūpīnaṃ dhammāna</bold>nti idaṃ yadipi pubbe ‘‘okkantikkhaṇe nāmarūpa’’nti vuttaṃ, tathāpi na tena khaṇantare paccayabhāvo rūpīnaṃ nivāritoti tannivāraṇatthaṃ vuttaṃ. <bold>Kañci kāle</bold>ti keci kismiñci kāleti vā attho. Tena rūpino dhammā keci vatthubhūtā kismiñci paṭisandhikāleti rūpantarānaṃ vatthussa ca kālantare arūpīnaṃ sahajātapaccayaṃ pubbe anivāritaṃ nivāreti. Evañca katvā ‘‘kañci kāla’’nti vā ‘‘kismiñci kāle’’ti vā vattabbe vibhattivipallāso kato. Tena hi ‘‘kañcī’’ti upayogekavacanaṃ <bold>‘‘rūpino dhammā’’</bold>ti etena saha sambandhena paccattabahuvacanassa ādeso, <bold>‘‘kāle’’</bold>ti iminā sambandhena bhummekavacanassāti viññāyati. Purimena ca <bold>‘‘eko khandho vatthu ca tiṇṇannaṃ khandhāna’’</bold>ntiādinā nāmasahitasseva vatthussa ‘‘nāmassa paccayo’’ti vattabbatte āpanne etena kevalasseva tathā vattabbataṃ dasseti.</paragraph>
    <paragraph line="71"><bold>Tayo na aññamaññavasenā</bold>ti labbhamānepi katthaci aññamaññasahajātapaccayabhāve vacanena asaṅgahitattā tassa evaṃ vuttanti daṭṭhabbaṃ. <bold>Catusamuṭṭhānikassa rūpassa</bold> ekadesabhūte <bold>kammasamuṭṭhānarūpe</bold> samudāyekadesavasena sāmivacanaṃ daṭṭhabbaṃ, niddhāraṇe vā.</paragraph>
    <centered line="72">Sahajātapaccayaniddesavaṇṇanā niṭṭhitā.</centered>
    <subhead line="73">8. Nissayapaccayaniddesavaṇṇanā</subhead>
    <paragraph line="74" number="8"> Nissayapaccayaniddese ‘‘rūpino dhammā arūpīnaṃ dhammānaṃ kismiñci kāle’’ti idaṃ na labbhati. Yaṃ panettha labbhati ‘‘rūpino dhammā kecī’’ti, tattha <pageBreak edition="M" number="0.0185" /> te eva dhamme dassetuṃ <bold>‘‘cakkhāyatana’’</bold>ntiādi vuttanti. <bold>‘‘Vatthurūpaṃ pañcavokārabhave’’</bold>ti vuttattā <bold>‘‘ṭhapetvā āruppavipāka’’</bold>nti <pageBreak edition="V" number="0.0194" /> idaṃ na vattabbanti ce? Na, ‘‘tebhūmakavipākassā’’ti vutte pañcavokārabhave anuppajjanakaṃ ṭhapetabbaṃ ajānantassa tassa pakāsetabbattā.</paragraph>
    <centered line="75">Nissayapaccayaniddesavaṇṇanā niṭṭhitā.</centered>
    <subhead line="76">9. Upanissayapaccayaniddesavaṇṇanā</subhead>
    <paragraph line="77" number="9"><bold>Te tayopi rāsayo</bold>ti upanissaye tayo anekasaṅgāhakatāya rāsayoti vadati. Etasmiṃ pana upanissayaniddese ye purimā yesaṃ pacchimānaṃ anantarūpanissayā honti, te tesaṃ sabbesaṃ ekanteneva honti, na kesañci kadāci, tasmā yesu padesu anantarūpanissayo saṅgahito, tesu ‘‘kesañcī’’ti na sakkā vattunti na vuttaṃ. Ye pana purimā yesaṃ pacchimānaṃ ārammaṇapakatūpanissayā honti, te tesaṃ na sabbesaṃ ekantena honti, yesaṃ uppattipaṭibāhikā paccayā balavanto honti, tesaṃ na honti, itaresaṃ honti. Tasmā yesu padesu anantarūpanissayo na labbhati, tesu ‘‘kesañcī’’ti vuttaṃ. Siddhānaṃ paccayadhammānaṃ yehi paccayuppannehi akusalādīhi bhavitabbaṃ, tesaṃ kesañcīti ayañcettha attho, na pana avisesena akusalādīsu kesañcīti.</paragraph>
    <paragraph line="78"><bold>Purimā purimā kusalā…pe… abyākatānaṃ dhammāna</bold>nti yesaṃ upanissayapaccayena bhavitabbaṃ, tesaṃ abyākatānaṃ pacchimānanti daṭṭhabbaṃ. Na hi rūpābyākataṃ upanissayaṃ labhatīti. Kathaṃ? Ārammaṇānantarūpanissaye tāva na labhati anārammaṇattā pubbāparaniyamena appavattito ca, pakatūpanissayañca na labhati acetanena rūpasantānena pakatassa abhāvato. Yathā hi arūpasantānena saddhādayo nipphāditā utubhojanādayo ca upasevitā, na evaṃ rūpasantānena. Yasmiñca utubījādike kammādike ca sati rūpaṃ pavattati, na taṃ tena pakataṃ hoti. Sacetanasseva hi uppādanupatthambhanupayogādivasena cetanaṃ pakappanaṃ pakaraṇaṃ, rūpañca acetananti. Yathā ca nirīhakesu paccayāyattesu dhammesu kesañci sārammaṇasabhāvatā hoti, kesañci na, evaṃ <pageBreak edition="M" number="0.0186" /> sappakaraṇasabhāvatā nippakaraṇasabhāvatā ca daṭṭhabbā. Utubījādayo pana <pageBreak edition="V" number="0.0195" /> aṅkurādīnaṃ tesu asantesu abhāvato eva paccayā, na pana upanissayādibhāvatoti. Purimapurimānaṃyeva panettha upanissayapaccayabhāvo bāhullavasena pākaṭavasena ca vutto. ‘‘Anāgate khandhe patthayamāno dānaṃ detī’’tiādivacanato (paṭṭhā. 2.18.8) pana anāgatāpi upanissayapaccayā honti, te purimehi ārammaṇapakatūpanissayehi taṃsamānalakkhaṇatāya idha saṅgayhantīti daṭṭhabbā.</paragraph>
    <paragraph line="79"><bold>Puggalopi senāsanampī</bold>ti <bold>puggalasenāsana</bold>ggahaṇavasena upanissayabhāvaṃ bhajante dhamme dasseti, <bold>pi</bold>-saddena cīvarāraññarukkhapabbatādiggahaṇavasena upanissayabhāvaṃ bhajante sabbe saṅgaṇhāti. ‘‘Abyākato dhammo abyākatassa dhammassa upanissayapaccayena paccayo’’tiādīsu hi ‘‘senāsanaṃ kāyikassa sukhassā’’tiādivacanena senāsanaggahaṇena upanissayabhāvaṃ bhajantāva dhammā upanissayapaccayena paccayoti imamatthaṃ dassentena puggalādīsupi ayaṃ nayo dassito hotīti. Paccuppannāpi ārammaṇapakatūpanissayā paccuppannatāya senāsanasamānalakkhaṇattā ettheva saṅgahitāti daṭṭhabbā. Vakkhati hi ‘‘paccuppannaṃ utuṃ bhojanaṃ senāsanaṃ upanissāya jhānaṃ uppādetī’’tiādinā senāsanassa paccuppannabhāvaṃ viya paccuppannānaṃ utuādīnaṃ pakatūpanissayabhāvaṃ, ‘‘paccuppannaṃ cakkhuṃ…pe… vatthuṃ paccuppanne khandhe garuṃ katvā assādetī’’tiādinā (paṭṭhā. 2.18.4) cakkhādīnaṃ ārammaṇūpanissayabhāvañcāti. Paccuppannānampi ca tādisānaṃ pubbe pakatattā pakatūpanissayatā daṭṭhabbā.</paragraph>
    <paragraph line="80">Kasiṇārammaṇādīni ārammaṇameva honti, na upanissayoti iminā adhippāyena <bold>‘‘ekaccāyā’’</bold>ti āha.</paragraph>
    <paragraph line="81">Arūpāvacarakusalampi yasmiṃ kasiṇādimhi jhānaṃ anuppāditaṃ, tasmiṃ anuppannajhānuppādane sabbassa ca uppannajhānassa samāpajjane iddhividhādīnaṃ abhiññānañca upanissayoti imamatthaṃ sandhāyāha <bold>‘‘tebhūmakakusalo catubhūmakassapi kusalassā’’</bold>ti. Vuttampi cetaṃ ‘‘arūpāvacaraṃ saddhaṃ upanissāya rūpāvacaraṃ jhānaṃ vipassanaṃ maggaṃ abhiññaṃ samāpattiṃ uppādetī’’ti (paṭṭhā. 4.13.285). Kāmāvacarakusalaṃ rūpāvacarārūpāvacaravipākānampi taduppādakakusalānaṃ upanissayabhāvavasena <pageBreak edition="M" number="0.0187" />, paṭisandhiniyāmakassa cutito purimajavanassa ca vasena upanissayo, rūpāvacarakusalaṃ arūpāvacaravipākassa, arūpāvacarakusalañca rūpāvacaravipākassa <pageBreak edition="V" number="0.0196" /> taduppādakakusalūpanissayabhāvenāti evaṃ paccekaṃ tebhūmakakusalānaṃ catubhūmakavipākassa tebhūmakakiriyassa ca yathāyogaṃ paccayabhāvo veditabbo. Pāḷiyampi hi pakatūpanissayo nayadassanamatteneva pañhāvāresu vissajjitoti.</paragraph>
    <paragraph line="82"><bold>Iminā pana nayenā</bold>ti lokuttaranibbattanaṃ upanissāya sinehuppādanalesenāti attho. Lokuttarā pana dhammā akusalānaṃ na kenaci paccayena paccayo hontīti na idaṃ sārato daṭṭhabbanti adhippāyo. Kāmāvacarāditihetukabhavaṅgaṃ kāyikasukhādi ca rūpāvacarādikusalānaṃ upanissayo, arūpāvacaravipāko rūpāvacarakusalassa taṃ patthetvā tannibbattakakusaluppādanatthaṃ uppādiyamānassa, rūpāvacarakiriyassa ca pubbe nivuṭṭhādīsu arūpāvacaravipākajānanatthaṃ jhānābhiññāyo uppādentassa arahato, catubhūmakavipākānaṃ pana taduppādakakusalūpanissayabhāvavasena so so vipāko upanissayo. Tenāha <bold>‘‘tathā tebhūmakavipāko’’</bold>ti. Yadipi arahattaphalattaṃ jhānavipassanā uppādeti anāgāmī, na pana tena taṃ kadāci diṭṭhapubbaṃ puthujjanādīhi sotāpattiphalādīni viya, tasmā tāni viya tesaṃ jhānādīnaṃ imassa ca aggaphalaṃ na jhānādīnaṃ upanissayo. Upaladdhapubbasadisameva hi anāgatampi upanissayoti. Tenāha <bold>‘‘upariṭṭhimaṃ kusalassapī’’</bold>ti.</paragraph>
    <paragraph line="83">Kiriyaatthapaṭisambhidādimpi patthetvā dānādikusalaṃ karontassa tebhūmakakiriyāpi catubhūmakassapi kusalassa upanissayapaccayena paccayo. Yonisomanasikāre vattabbameva natthi, taṃ upanissāya rāgādiuppādane akusalassa, kusalākusalūpanissayabhāvamukhena catubhūmakavipākassa. Evaṃ kiriyassapi yojetabbaṃ. Tenāha <bold>‘‘kiriyasaṅkhātopi pakatūpanissayo catubhūmakānaṃ kusalādikhandhānaṃ hotiyevā’’</bold>ti. Nevavipākanavipākadhammadhammesu pana utubhojanasenāsanānameva tiṇṇaṃ rāsīnaṃ pakatūpanissayabhāvadassanaṃ nayadassanamevāti. <bold>Imasmiṃ paṭṭhānamahāpakaraṇe āgatanayenā</bold>ti idaṃ ‘‘kusalaṃ dhammaṃ paṭicca abyākato dhammo uppajjati na upanissayapaccayā, kusale khandhe paṭicca cittasamuṭṭhānaṃ rūpa’’nti <pageBreak edition="M" number="0.0188" /> (paṭṭhā. 1.1.91) evamādikaṃ upanissayapaṭikkhepaṃ, anulome ca anāgamanaṃ sandhāya vuttaṃ. <bold>Suttantikapariyāyenā</bold>ti ‘‘viññāṇūpanisaṃ nāmarūpaṃ, nāmarūpanisaṃ saḷāyatana’’ntiādikena (saṃ. ni. 2.23),</paragraph>
    <gatha1 line="84">‘‘Yathāpi <pageBreak edition="V" number="0.0197" /> pabbato selo, araññasmiṃ brahāvane;</gatha1>
    <gathalast line="85">Taṃ rukkhā upanissāya, vaḍḍhante te vanappatī’’ti (a. ni. 3.49). –</gathalast>
    <paragraph line="86">Ādikena ca.</paragraph>
    <centered line="87">Upanissayapaccayaniddesavaṇṇanā niṭṭhitā.</centered>
    <subhead line="88">10. Purejātapaccayaniddesavaṇṇanā</subhead>
    <paragraph line="89" number="10"> Nayadassanavasena yāni vinā ārammaṇapurejātena na vattanti, tesaṃ cakkhuviññāṇādīnaṃ ārammaṇapurejātadassanena manodvārepi yaṃ yadārammaṇapurejātena vattati, tassa tadālambitaṃ sabbampi rūparūpaṃ ārammaṇapurejātanti dassitameva hoti, sarūpena pana adassitattā <bold>‘‘sāvasesavasena desanā katā’’</bold>ti āha. Cittavasena kāyaṃ pariṇāmayato iddhividhābhiññāya ca aṭṭhārasasu yaṃkiñci ārammaṇapurejātaṃ hotīti daṭṭhabbaṃ.</paragraph>
    <paragraph line="90"><bold>Tadārammaṇabhāvino</bold>ti ettha paṭisandhibhāvino vatthupurejātābhāvena itarassapi abhāvā aggahaṇaṃ. Bhavaṅgabhāvino pana gahaṇaṃ kātabbaṃ na vā kātabbaṃ paṭisandhiyā viya aparibyattassa ārammaṇassa ārammaṇamattabhāvato, ‘‘manodhātūnañcā’’ti ettha santīraṇabhāvino manoviññāṇadhātuyāpi.</paragraph>
    <centered line="91">Purejātapaccayaniddesavaṇṇanā niṭṭhitā.</centered>
    <subhead line="92">11. Pacchājātapaccayaniddesavaṇṇanā</subhead>
    <paragraph line="93" number="11"><bold>Tassevā</bold>ti <pageBreak edition="M" number="0.0189" /><pageBreak edition="V" number="0.0198" /> idaṃ kāmāvacararūpāvacaravipākānaṃ niravasesadassitapurejātadassanavasena vuttaṃ, rūpāvacaravipāko pana āhārasamuṭṭhānassa na hotīti.</paragraph>
    <centered line="94">Pacchājātapaccayaniddesavaṇṇanā niṭṭhitā.</centered>
    <subhead line="95">12. Āsevanapaccayaniddesavaṇṇanā</subhead>
    <paragraph line="96" number="12"><bold>Paguṇatarabalavatarabhāvavisiṭṭha</bold>nti etena vipākābyākatato viseseti.</paragraph>
    <centered line="97">Āsevanapaccayaniddesavaṇṇanā niṭṭhitā.</centered>
    <subhead line="98">13. Kammapaccayaniddesavaṇṇanā</subhead>
    <paragraph line="99" number="13"> Cetanāsampayuttakammaṃ abhijjhādi kammapaccayo na hotīti <bold>‘‘cetanākammamevā’’</bold>ti āha. Satipi hi vipākadhammadhammatte na cetanāvajjā evaṃsabhāvāti. <bold>Attano phalaṃ uppādetuṃ samatthenā</bold>ti kammassa samatthatā tassa kammapaccayabhāvo vuttāti daṭṭhabbā.</paragraph>
    <paragraph line="100"><bold>Pañcavokāreyeva, na aññatthā</bold>ti etena kāmāvacaracetanā ekavokāre rūpampi na janetīti dasseti.</paragraph>
    <centered line="101">Kammapaccayaniddesavaṇṇanā niṭṭhitā.</centered>
    <subhead line="102">14. Vipākapaccayaniddesavaṇṇanā</subhead>
    <paragraph line="103" number="14"> Vipākapaccayaniddese <pageBreak edition="V" number="0.0199" /> yesaṃ ekantena vipāko vipākapaccayo hoti, tesaṃ vasena nayadassanaṃ kataṃ. Na hi āruppe bhūmidvayavipāko rūpassa paccayo hoti.</paragraph>
    <centered line="104">Vipākapaccayaniddesavaṇṇanā niṭṭhitā.</centered>
    <subhead line="105">15. Āhārapaccayaniddesavaṇṇanā</subhead>
    <paragraph line="106" number="15"><bold>Kabaḷaṃ</bold><pageBreak edition="M" number="0.0190" /><bold>karitvā ajjhoharitovā</bold>ti asitapītādivatthūhi saha ajjhoharitovāti vuttaṃ hoti. Pātabbasāyitabbānipi hi sabhāvavasena kabaḷāyeva hontīti.</paragraph>
    <paragraph line="107"><bold>Sesatisantatisamuṭṭhānassa anupālakova hutvā</bold>ti ettha cittasamuṭṭhānassa āhārapaccayabhāvo vicāretvā gahetabbo. Na hi cittasamuṭṭhāno kabaḷīkāro āhāro nocittasamuṭṭhāno tadubhayañca cittasamuṭṭhānakāyassa āhārapaccayo vutto, tividhopi pana so nocittasamuṭṭhānakāyassa vuttoti.</paragraph>
    <centered line="108">Āhārapaccayaniddesavaṇṇanā niṭṭhitā.</centered>
    <subhead line="109">16. Indriyapaccayaniddesavaṇṇanā</subhead>
    <paragraph line="110" number="16"><bold>Arūpajīvitindriyampi saṅgahita</bold>nti missakattā jīvitindriyaṃ na sabbena sabbaṃ vajjitabbanti adhippāyo.</paragraph>
    <paragraph line="111"><bold>Avinibbhuttadhammāna</bold>nti ettha ayaṃ adhippāyo – rūpārūpānaṃ aññamaññaṃ avinibbhuttavohāro natthīti arūpānaṃ indriyapaccayabhūtāni paccayantarāpekkhāni cakkhādīni attano <pageBreak edition="V" number="0.0200" /> vijjamānakkhaṇe avinibbhuttadhammānaṃ indriyapaccayataṃ apharantānipi indriyapaccayā siyuṃ. Yo pana nirapekkho indriyapaccayo avinibbhuttadhammānaṃ hoti, so attano vijjamānakkhaṇe tesaṃ indriyapaccayataṃ apharanto nāma natthi. Yadi ca itthindriyapurisindriyāni indriyapaccayo liṅgādīnaṃ siyuṃ, avinibbhuttānaṃ tesampi siyuṃ. Na hi rūpaṃ rūpassa, arūpaṃ vā arūpassa vinibbhuttassa indriyapaccayo atthīti. Sati cevaṃ itthipurisindriyehi avinibbhuttattā kalalādikāle ca liṅgādīni siyuṃ, yesaṃ tāni indriyapaccayataṃ phareyyuṃ, na ca pharanti. Tasmā na tehi tāni avinibbhuttakāni, avinibbhuttattābhāvato ca tesaṃ indriyapaccayataṃ na pharanti. Aññesaṃ pana yehi tāni sahajātāni, tesaṃ abījabhāvatoyeva na pharanti, tasmā āpannavinibbhuttabhāvānaṃ tesaṃ liṅgādīnaṃ avinibbhuttānaṃ aññesañca samānakalāpadhammānaṃ indriyapaccayatāya <pageBreak edition="M" number="0.0191" /> apharaṇato tāni indriyapaccayo na hontīti. Yesaṃ bījabhūtāni itthipurisindriyāni, tesaṃ liṅgādīnaṃ aparamatthabhāvatoti keci, te pana kalalādikālepi liṅgādīnaṃ tadanurūpānaṃ atthitaṃ icchanti.</paragraph>
    <paragraph line="112">Jātibhūmivasena vuttesu bhedesu kusalajātiyaṃ rūpāvacarakusalameva āruppe ṭhapetabbanti <bold>‘‘ṭhapetvā pana rūpāvacarakusalaṃ avasesā kusalākusalā’’</bold>ti vuttaṃ. Paṭhamalokuttaraṃ pana domanassayuttañca visuṃ ekā jāti bhūmi vā na hotīti āruppe alabbhamānampi na ṭhapitaṃ. Hetuādīsupi ‘‘tathā apariyāpannakusalahetu, tathā akusalahetū’’tiādīsu (paṭṭhā. aṭṭha. 1.1) esa nayo yojetabbo.</paragraph>
    <paragraph line="113"><bold>Ṭhitikkhaṇe</bold>ti idaṃ rūpajīvitindriyassa sahajātapaccayattābhāvaṃ sandhāya vuttaṃ. Uppādakkhaṇepi pana tassa indriyapaccayatā na sakkā nivāretuṃ. Vakkhati hi ‘‘abyākataṃ dhammaṃ paṭicca…pe… asaññasattānaṃ ekaṃ mahābhūtaṃ paṭicca…pe… indriyapaccayaṃ kammapaccayasadisa’’nti (paṭṭhā. 1.1.66). Na hi asaññasattānaṃ indriyapaccayā uppajjamānassa rūpassa rūpajīvitindriyato añño indriyapaccayo atthi, pañcavokāre pavatte ca kaṭattārūpassa. Paṭiccavārādayo ca cha uppādakkhaṇameva gahetvā pavattā, evañca katvā pacchājātapaccayo etesu anulomato na tiṭṭhatīti.</paragraph>
    <centered line="114">Indriyapaccayaniddesavaṇṇanā niṭṭhitā.</centered>
    <subhead line="115">17. Jhānapaccayaniddesavaṇṇanā</subhead>
    <paragraph line="116" number="17"><bold>Vitakkavicārapītisomanassadomanassupekkhācittekaggatāsaṅkhātānī</bold>ti <pageBreak edition="V" number="0.0201" /> ettha yadipi somanassadomanassasaṅkhātāni jhānaṅgāni natthi, sukhadukkhasaṅkhātāni pana somanassadomanassabhūtāneva jhānaṅgāni, na kāyikasukhadukkhabhūtānīti imassa dassanatthaṃ somanassadomanassaggahaṇaṃ kataṃ. Nanu ca ‘‘dvipañcaviññāṇavajjesū’’ti vacaneneva kāyikasukhadukkhāni vajjitānīti sukhadukkhaggahaṇameva kattabbanti? Na, jhānaṅgasukhadukkhānaṃ jhānaṅgabhāvavisesanato. ‘‘Dvipañcaviññāṇavajjesu sukhadukkhupekkhācittekaggatāsaṅkhātānī’’ti hi vutte dvipañcaviññāṇesu upekkhācittekaggatāhi saddhiṃ kāyikasukhadukkhānipi <pageBreak edition="M" number="0.0192" /> vajjitānīti ettakameva viññāyati, na pana yāni sukhadukkhāni jhānaṅgāni honti, tesaṃ jhānaṅgabhūto sukhabhāvo dukkhabhāvo ca visesito, tasmā somanassadomanassabhāvavisiṭṭhoyeva sukhadukkhabhāvo sukhadukkhānaṃ jhānaṅgabhāvoti dassanatthaṃ somanassadomanassaggahaṇaṃ karoti. Tena ‘‘dvipañcaviññāṇavajjesū’’ti vacanena vajjiyamānānampi sukhadukkhānaṃ somanassadomanassabhāvābhāvato jhānaṅgabhāvābhāvoti dassitaṃ hoti. Yathāvajjitā pana sukhadukkhopekkhekaggatā kasmā vajjitāti? Yattha jhānaṅgāni uddharīyanti cittuppādakaṇḍe, tattha ca jhānaṅganti anuddhaṭattā. Kasmā pana na uddhaṭāti taṃ dassetuṃ <bold>‘‘pañcannaṃ pana viññāṇakāyāna’’</bold>ntiādimāha.</paragraph>
    <paragraph line="117"><bold>Abhinipātamattattā</bold>ti etena āvajjanasampaṭicchanamattāyapi cintanāpavattiyā abhāvaṃ dasseti. <bold>‘‘Tesu vijjamānānipi upekkhāsukhadukkhānī’’</bold>ti porāṇapāṭho. Tattha upekkhāsukhadukkheheva taṃsamānalakkhaṇāya cittekaggatāyapi yathāvutteneva kāraṇena anuddhaṭabhāvo dassitoti daṭṭhabbo. Pubbe pana satta aṅgāni dassentena cattāri aṅgāni vajjitānīti tesaṃ vajjane kāraṇaṃ dassentena na samānalakkhaṇena lesena dassetabbaṃ. Aṭṭhakathā hesāti. Yadi ca lesena dassetabbaṃ, yathāvuttesupi tīsu ekameva vattabbaṃ siyā, tiṇṇaṃ pana vacanena tato aññassa jhānaṅganti uddhaṭabhāvo āpajjati, yathāvuttakāraṇato aññena kāraṇena anuddhaṭabhāvo vā, tasmā taṃdosapariharaṇatthaṃ ‘‘upekkhācittekaggatāsukhadukkhānī’’ti paṭhanti. Ye pana ‘‘jhānaṅgabhūtehi somanassādīhi sukhadukkhena avibhūtabhāvena pākaṭatāya indriyakiccayuttatāya ca samānānaṃ sukhādīnaṃ jhānaṅganti anuddhaṭabhāve kāraṇaṃ vattabbaṃ, na cittekaggatāyāti <pageBreak edition="V" number="0.0202" /> sā ettha na gahitā’’ti vadanti, tesaṃ taṃ rucimattaṃ. Yadi jhānaṅgasamānānaṃ jhānaṅganti anuddhaṭabhāve kāraṇaṃ vattabbaṃ, cittekaggatā cettha jhānaṅgabhūtāya vicikicchāyuttamanodhātuādīsu cittekaggatāya samānāti tassā anuddhaṭabhāve kāraṇaṃ vattabbamevāti. Sesāhetukesupi jhānaṅgaṃ uddhaṭameva uddharaṇaṭṭhāne cittuppādakaṇḍeti adhippāyo.</paragraph>
    <centered line="118">Jhānapaccayaniddesavaṇṇanā niṭṭhitā.</centered>
    <subhead line="119">18. Maggapaccayaniddesavaṇṇanā</subhead>
    <paragraph line="120" number="18"><bold>Paññā</bold><pageBreak edition="M" number="0.0193" /><bold>vitakko sammāvācākammantājīvā vīriyaṃ sati samādhi micchādiṭṭhi micchāvācākammantājīvāti imāni dvādasaṅgānī</bold>ti ettha duvidhampi saṅkappaṃ vīriyaṃ samādhiñca vitakkavīriyasamādhivacanehi saṅgaṇhitvā ‘‘ayameva kho, āvuso, aṭṭhaṅgiko micchāmaggo abrahmacariyaṃ. Seyyathidaṃ – micchādiṭṭhi…pe… micchāsamādhī’’tiādīhi (saṃ. ni. 5.18) suttavacanehi micchāvācākammantājīvesupi maggaṅgavohārasiddhito tehi saha dvādasaṅgāni idha labbhamānāni ca alabbhamānāni ca maggaṅgavacanasāmaññena saṅgaṇhitvā vuttāni. Evañhi suttantavohāropi dassito hoti, evaṃ pana dassentena ‘‘maggapaccayaniddese maggaṅgānī’’ti evaṃ uddharitvā tassa pāṭhagatassa maggaṅgasaddassa atthabhāvena imāni dvādasaṅgāni na dassetabbāni. Na hi pāḷiyaṃ maggaṅgasaddassa micchāvācākammantājīvoti attho vattabbo. Tehi sammāvācādīhi paṭipakkhā cetanādhammā tappaṭipakkhabhāvatoyeva ‘‘micchāmaggaṅgānī’’ti sutte vuttāni, na pana maggapaccayabhāvena. Maggaṅgāni maggapaccayabhūtāni ca idha pāḷiyaṃ ‘‘maggaṅgānī’’ti vuttāni, na ca aññaṃ uddharitvā aññassa attho vattabbo. Pariyāyanippariyāyamaggaṅgadassanatthaṃ pana icchantena pāḷigatamaggaṅgasaddapatirūpako añño maggaṅgasaddo ubhayapadattho uddharitabbo yathā ‘‘adhikaraṇaṃ nāma cattāri adhikaraṇānī’’ti (pārā. 386, 405). Idha pana ‘‘maggapaccayaniddese maggaṅgānī’’ti pāḷigatoyeva maggaṅgasaddo uddhaṭo, na ca atthuddharaṇavasena dassetvā adhippetatthaniyamanaṃ kataṃ, tasmā pāḷiyaṃ maggaṅgasaddassa micchāvācādīnaṃ atthabhāvo mā hotūti ‘‘sammādiṭṭhisaṅkappavācākammantājīvavāyāmasatisamādhimicchādiṭṭhisaṅkappavāyāmasamādhayoti <pageBreak edition="V" number="0.0203" /> imāni dvādasaṅgānī’’ti paṭhanti. Nanu evaṃ ‘‘ahetukacittuppādavajjesū’’ti na vattabbaṃ. Na hi tesu sammādiṭṭhiādayo yathāvuttā santi, ye vajjetabbā siyunti? Na, uppattiṭṭhānaniyamanatthattā. Ahetukacittuppādavajjesveva etāni uppajjanti, nāhetukacittuppādesu. Tatthuppannāni dvādasaṅgānīti ayañhettha attho.</paragraph>
    <centered line="121">Maggapaccayaniddesavaṇṇanā niṭṭhitā.</centered>
    <subhead line="122">20. Vippayuttapaccayaniddesavaṇṇanā</subhead>
    <paragraph line="123" number="20"><bold>Sampayogāsaṅkāya</bold><pageBreak edition="M" number="0.0194" /><bold>abhāvato</bold>ti etena sampayogāsaṅkāvatthubhūto upakārakabhāvo vippayuttapaccayatāti dasseti.</paragraph>
    <centered line="124">Vippayuttapaccayaniddesavaṇṇanā niṭṭhitā.</centered>
    <subhead line="125">21. Atthipaccayaniddesavaṇṇanā</subhead>
    <paragraph line="126" number="21"> Kusalādivasena pañcavidho atthipaccayo vutto, na nibbānaṃ. Yo hi atthibhāvābhāvena anupakārako atthibhāvaṃ labhitvā upakārako hoti, so atthipaccayo hoti. Nibbānañca nibbānārammaṇānaṃ na attano atthibhāvābhāvena anupakārakaṃ hutvā atthibhāvalābhena upakārakaṃ hoti. Uppādādiyuttānaṃ vā natthibhāvopakārakatāviruddho upakārakabhāvo atthipaccayatāti na nibbānaṃ atthipaccayo.</paragraph>
    <paragraph line="127">Sati ca yesaṃ paccayā honti, tehi ekato puretaraṃ pacchā ca uppannatte sahajātādipaccayattābhāvato āha <bold>‘‘āhāro indriyañca sahajātādibhedaṃ na labhatī’’</bold>ti. Tadabhāvo ca etesaṃ dhammasabhāvavasena daṭṭhabbo.</paragraph>
    <centered line="128">Atthipaccayaniddesavaṇṇanā niṭṭhitā.</centered>
    <subhead line="129">22-23-24. Natthivigataavigatapaccayaniddesavaṇṇanā</subhead>
    <paragraph line="130" number="22-23"><bold>Paccayalakkhaṇameva</bold><pageBreak edition="V" number="0.0204" /><bold>hettha nāna</bold>nti etena natthivigatapaccayesu atthiavigatapaccayesu ca <bold>byañjanamatteyeva nānattaṃ, na atthe</bold>ti idaṃ yo paccayoti attho, tasmiṃ nānattaṃ natthi, byañjanasaṅgahite paccayalakkhaṇamatteyeva nānattanti imamatthaṃ sandhāya vuttanti viññāyati.</paragraph>
    <centered line="131">Natthivigataavigatapaccayaniddesavaṇṇanā niṭṭhitā.</centered>
    <centered line="132">Paccayaniddesavaṇṇanā niṭṭhitā.</centered>
    <subhead line="133">Paccayaniddesapakiṇṇakavinicchayakathāvaṇṇanā</subhead>
    <paragraph line="134"><bold>‘‘Lobhadosamohā</bold><pageBreak edition="M" number="0.0195" /><bold>vipākapaccayāpi na honti, sesānaṃ sattarasannaṃ paccayānaṃ vasena paccayā hontī’’</bold>tiādimapāṭho. Ettha ca lobhadosamohānaṃ paccekaṃ sattarasahi paccayehi paccayabhāvo vutto, sabbe hetū saha aggahetvā ekadhammassa anekapaccayabhāvadassanatthaṃ amohādīnaṃ visuṃ gahitattāti dosassapi sattarasahi paccayabhāvo āpajjati, tathā ca sati dosassapi garukaraṇaṃ pāḷiyaṃ vattabbaṃ siyā. ‘‘Akusalo pana ārammaṇādhipati nāma lobhasahagatacittuppādo vuccatī’’ti (paṭṭhā. aṭṭha. 1.4) etthāpi lobhadosasahagatacittuppādāti vattabbaṃ siyā, na pana vuttaṃ, tasmā dosassa adhipatipaccayatāpi nivāretabbā. Na ca <bold>‘‘sesāna’’</bold>nti vacanena adhipatipaccayo nivārito, atha kho saṅgahito purejātādīhi yathāvuttehi sesattāti tannivāraṇatthaṃ dosaṃ lobhamohehi saha aggahetvā visuñca aggahetvā ‘‘doso adhipatipaccayopi na hoti, sesānaṃ paccayānaṃ vasena paccayo hotī’’ti paṭhanti. <bold>Iminā nayenā</bold>ti etena phoṭṭhabbāyatanassa sahajātādipaccayabhāvaṃ, sabbadhammānaṃ yathāyogaṃ hetādipaccayabhāvañca dasseti. Na hi etaṃ ekapaccayassa anekapaccayabhāvadassananti rūpādīnaṃ pakatūpanissayabhāvo ca etena dassitoti daṭṭhabbo.</paragraph>
    <paragraph line="135">Catunnaṃ khandhānaṃ bhedā cakkhuviññāṇadhātuādayoti bhedaṃ anāmasitvā te eva gahetvā āha <pageBreak edition="V" number="0.0205" /><bold>‘‘catūsu khandhesū’’</bold>ti. <bold>Micchāvācākammantājīvā tehi ceva kammāhārapaccayehi cāti ekūnavīsatidhā</bold>ti idamevaṃ na sakkā vattuṃ. Na hi micchāvācādayo micchādiṭṭhi viya maggapaccayā honti cetanāya maggapaccayattābhāvato. Yadi ca bhaveyya, pañhāvāre ‘‘kammapaccayā magge tīṇī’’ti vattabbaṃ siyā, tasmā micchāvācādīnaṃ maggapaccayabhāvo na vattabbo. Paṭṭhānasaṃvaṇṇanā hesā. Sesapaccayabhāvo ca cetanāya anekapaccayabhāvavacanena vuttoyevāti na idaṃ paṭhitabbanti na paṭhanti. <bold>‘‘Ahirikaṃ…pe… middhaṃ uddhaccaṃ vicikicchā’’</bold>tiādimapāṭho, vicikicchā pana adhipatipaccayo na hotīti taṃ tattha apaṭhitvā <bold>‘‘vicikicchāissāmacchariyakukkuccāni tato adhipatipaccayaṃ apanetvā’’</bold>ti evamettha paṭhanti.</paragraph>
    <paragraph line="136"><bold>‘‘Cattāri</bold><pageBreak edition="M" number="0.0196" /><bold>mahābhūtāni ārammaṇa…pe… purejātavippayuttaatthiavigatavasena dasadhā paccayā honti, puna tathā hadayavatthū’’</bold>ti purimapāṭho, mahābhūtāni pana vippayuttapaccayā na hontīti ‘‘purejātaatthiavigatavasena navadhā paccayā honti, vippayuttapaccayaṃ pakkhipitvā dasadhā vatthu’’nti paṭhanti. <bold>Ettakamevettha apubba</bold>nti etasmiṃ purejātapaccaye sahajātanissayehi apubbaṃ rūpasaddagandharasāyatanamattamevāti attho, ārammaṇāni panetāni ārammaṇapaccayadhammānaṃ anekapaccayabhāve vuttānīti sabbātikkantapaccayāpekkhā etesaṃ apubbatā natthīti. <bold>Indriyādīsu apubbaṃ natthī</bold>ti rūpajīvitindriyassapi arūpajīvitindriyato apubbassa paccayabhāvassa abhāvaṃ maññamānena apubbatā na vuttā. Tassa pana purejātapaccayabhāvato apubbatā. Kabaḷīkārāhārassa ca purejātena saddhiṃ sattadhā paccayabhāvo yojetabbo.</paragraph>
    <paragraph line="137"><bold>Ākāro</bold>ti mūlādiākāro. <bold>Attho</bold>ti tenākārena upakārakatā. <bold>‘‘Yenākārenā’’</bold>ti etassa vā atthavacanaṃ <bold>‘‘yenatthenā’’</bold>ti. <bold>Vipākahetūsuyeva labbhatī</bold>ti ettha amohavipākahetussa adhipatipaccayabhāvo ca lokuttaravipākeyeva labbhatīti. Evaṃ sabbattha labbhamānālabbhamānaṃ sallakkhetabbaṃ. Vippayuttaṃ apaṭhitvā <bold>‘‘chahākārehī’’</bold>ti purimapāṭho, taṃ pana paṭhitvā <bold>‘‘sattahākārehī’’</bold>ti paṭhanti. Ukkaṭṭhaparicchedo hettha vuccati, na ca yaṃ ārammaṇaṃ nissayo hoti, taṃ vippayuttaṃ na hotīti.</paragraph>
    <paragraph line="138">Anantarasamanantaresu yaṃ kammapaccayo hoti, taṃ na āsevanapaccayo. Yañca āsevanapaccayo hoti, na taṃ kammapaccayoti daṭṭhabbaṃ. <bold>‘‘Pakatūpanissayo pakatūpanissayovā’’</bold>ti vuttaṃ <pageBreak edition="V" number="0.0206" />, kammapaccayopi pana so hoti, tasmā ‘‘kammapaccayo cā’’ti paṭhanti. Ayaṃ panettha attho – pakatūpanissayo yebhuyyena pakatūpanissayova hoti, koci panettha kammapaccayo ca hotīti. <bold>‘‘Ārammaṇapurejāte panettha indriyavippayuttapaccayatā na labbhatī’’</bold>ti vuttaṃ. Tattha <bold>ārammaṇapurejāta</bold>nti yadi kañci ārammaṇabhūtaṃ purejātaṃ vuttaṃ, ārammaṇabhūtassa vatthussa vippayuttapaccayatā labbhatīti sā na labbhatīti na vattabbā. Atha pana <pageBreak edition="M" number="0.0197" /> vatthupurejātato aññaṃ vatthubhāvarahitārammaṇameva ‘‘ārammaṇapurejāta’’nti vuttaṃ, tassa nissayapaccayatā na labbhatīti ‘‘nissayindriyavippayuttapaccayatā na labbhatī’’ti vattabbaṃ. <bold>Ito uttaripī</bold>ti purejātato paratopīti attho, ito vā indriyavippayuttato nissayindriyavippayuttato vā uttari ārammaṇādhipatiādi ca labbhamānālabbhamānaṃ veditabbanti attho vattabbo. Kammādīsu pana labbhamānālabbhamānaṃ na vakkhatīti purimoyevettha attho adhippeto.</paragraph>
    <paragraph line="139"><bold>‘‘Kabaḷīkāro āhāro āhārapaccayovā’’</bold>ti purimapāṭho, atthiavigatapaccayopi pana so hoti, tena <bold>‘‘kabaḷīkāro āhāro āhārapaccayattaṃ avijahantova atthiavigatānaṃ vasena aparehipi dvīhākārehi anekapaccayabhāvaṃ gacchatī’’</bold>ti paṭhanti.</paragraph>
    <paragraph line="140"><bold>‘‘Yathānurūpaṃ jhānapaccaye vuttānaṃ dasannaṃ hetuadhipatīnañcāti imesaṃ vasenā’’</bold>ti purimapāṭho, <bold>‘‘yathānurūpaṃ jhānapaccaye vuttānaṃ maggavajjānaṃ navannaṃ hetuadhipatijhānānañcāti imesaṃ vasenā’’</bold>ti pacchimapāṭho, tesu vicāretvā yutto gahetabbo.</paragraph>
    <paragraph line="141">Samanantaraniruddhatāya ārammaṇabhāvena ca sadiso paccayabhāvo paccayasabhāgatā, viruddhapaccayatā paccayavisabhāgatā. <bold>‘‘Iminā upāyenā’’</bold>ti vacanato hetuādīnaṃ sahajātānaṃ sahajātabhāvena sabhāgatā, sahajātāsahajātānaṃ hetuārammaṇādīnaṃ aññamaññavisabhāgatāti evamādinā upāyena sabhāgatā visabhāgatā yojetabbā.</paragraph>
    <paragraph line="142"><bold>Janakāyeva, na ajanakā</bold>ti janakabhāvappadhānāyeva hutvā paccayā honti, na upatthambhakabhāvappadhānāti attho daṭṭhabbo. Yesaṃ hetuādayo paccayā honti, te tehi vinā neva uppajjanti, na ca pavattantīti tesaṃ ubhayappadhānatā vuttā. Na hi te anantarādayo viya jananeneva pavattiṃ karontīti.</paragraph>
    <paragraph line="143">Sabbesaṃ <pageBreak edition="V" number="0.0207" /> ṭhānaṃ kāraṇabhāvo sabbaṭṭhānaṃ, taṃ etesaṃ atthīti <bold>sabbaṭṭhānikā</bold>. Upanissayaṃ bhindantena tayopi upanissayā vattabbā, abhinditvā <pageBreak edition="M" number="0.0198" /> vā upanissayaggahaṇameva kātabbaṃ. Tattha bhindanaṃ pakatūpanissayassa rūpānaṃ paccayattābhāvadassanatthaṃ, ārammaṇānantarūpanissayānaṃ pana pubbe ārammaṇādhipatianantaraggahaṇehi gahitattā tesu ekadesena anantarūpanissayena itarampi dassetīti daṭṭhabbaṃ. <bold>Purejātapacchājātāpi asabbaṭṭhānikā arūparūpānaññeva yathākkamena paccayabhāvato</bold>ti ettha purejātapaccayo anantarādīsu eva vattabbo taṃsamānagatikattā, na ca yugaḷabhāvo pacchājātena saha kathane kāraṇaṃ asabbaṭṭhānikadassanamattassa adhippetattāti taṃ tattha paṭhitvā ‘‘pacchājātopi asabbaṭṭhāniko rūpānaṃyeva paccayabhāvato’’ti paṭhanti.</paragraph>
    <centered line="144">Paccayaniddesapakiṇṇakavinicchayakathāvaṇṇanā niṭṭhitā.</centered>
    <title line="145">Pucchāvāro</title>
    <subhead line="146">1. Paccayānulomavaṇṇanā</subhead>
    <paragraph line="147"><bold>Ekekaṃ tikaduka</bold>nti ekekaṃ tikaṃ dukañcāti attho, na tikadukanti.</paragraph>
    <paragraph line="148"><bold>Paccayā cevā</bold>ti ye kusalādidhamme paṭiccāti vuttā, te paṭiccatthaṃ pharantā kusalādipaccayā cevāti attho. Tenevāha <bold>‘‘te ca kho sahajātāvā’’</bold>ti. Yehi pana hetādipaccayehi uppatti vuttā, te sahajātāpi honti asahajātāpīti. Ettha paṭiccasahajātavārehi samānatthehi paṭiccasahajātābhidhānehi samānatthaṃ bodhentena bhagavatā pacchimavārena purimavāro, purimavārena ca pacchimavāro ca bodhitoti veditabbo. Esa nayo paccayanissayavāresu saṃsaṭṭhasampayuttavāresu ca, evañca niruttikosallaṃ janitaṃ hotīti.</paragraph>
    <paragraph line="149">‘‘Te te pana pañhe uddharitvā puna kusalo hetu hetusampayuttakānaṃ dhammāna’’nti likhitaṃ. ‘‘Kusalā hetū sampayuttakānaṃ khandhāna’’nti (paṭṭhā. 1.1.401) pañhāvārapāṭhoti pamādalekhā <pageBreak edition="V" number="0.0208" /> esāti pāḷiyaṃ āgatapāṭhameva paṭhanti. Purimavāresu sahajātanissayasampayuttapaccayabhāvehi kusalādidhamme niyametvā tasmiṃ niyame kusalādīnaṃ hetupaccayādīhi uppattiṃ pucchitvā vissajjanaṃ kataṃ, na tattha ‘‘ime nāma te dhammā hetādipaccayabhūtā’’ti viññāyanti, tasmā tattha ‘‘siyā kusalaṃ dhammaṃ paṭicca kusalo dhammo uppajjeyya <pageBreak edition="M" number="0.0199" /> hetupaccayā’’ti (paṭṭhā. 1.1.25) evamādīhi saṅgahite paṭiccatthādipharaṇakabhāve hetādipaccayapaccayuppannesu hetādipaccayānaṃ nicchayābhāvato pañhā nijjaṭā niggumbā ca katvā na vibhattā, idha pana ‘‘siyā kusalo dhammo kusalassa dhammassa hetupaccayena paccayo’’ti evamādīhi saṅgahitā hetādipaccayabhūtā kusalādayo paccayuppannā ca nicchitā, na koci pucchāsaṅgahito attho anicchito nāma atthīti āha <bold>‘‘sabbepi te pañhā nijjaṭā niggumbā ca katvā vibhattā’’</bold>ti. Pañhā pana uddharitvā vissajjanaṃ sabbattha samānanti na taṃ sandhāya nijjaṭatā vuttāti daṭṭhabbā.</paragraph>
    <paragraph line="150"><bold>Uppattiyā paññāpitattā</bold>ti pucchāmatteneva uppattiyā ṭhapitattā pakāsitattā, nānappakārehi vā ñāpitattāti attho.</paragraph>
    <paragraph line="151" number="25-34"><bold>Parikappapucchā</bold>ti vidhipucchā. <bold>Kiṃ siyā</bold>ti eso vidhi kiṃ atthīti attho. Kiṃ siyā, atha na siyāti sampucchanaṃ vā parikappapucchāti vadati. Kimidaṃ sampucchanaṃ nāma? Samecca pucchanaṃ, ‘‘kiṃ suttantaṃ pariyāpuṇeyya, atha abhidhamma’’nti aññena saha sampadhāraṇanti attho. Yo kusalo dhammo uppajjeyya hetupaccayā, so kusalaṃ dhammaṃ paṭicca siyāti etasmiṃ atthe sati pacchājātavipākapaccayesupi sabbapucchānaṃ pavattito ‘‘yo kusalo dhammo uppajjeyya pacchājātapaccayā vipākapaccayā, so kusalaṃ dhammaṃ paṭicca siyā’’ti ayamattho viññāyeyya, tathā ca sati pacchājātapaccayā vipākapaccayāti uppajjamānaṃ niddhāretvā tassa kusalaṃ dhammaṃ paṭicca bhavanassa pucchanato kusalānaṃ tehi paccayehi uppatti anuññātāti āpajjati, na ca taṃtaṃpaccayā uppajjamānānaṃ kusalādīnaṃ kusalādidhamme paṭicca bhavanamatthitā ettha pucchitā, atha kho uppatti, evañca katvā vissajjane ‘‘kusalaṃ dhammaṃ paṭicca kusalo dhammo uppajjatī’’ti uppattiyeva vissajjitāti, tasmā ayamattho sadosoti <bold>‘‘atha vā’’</bold>ti atthantaravacanaṃ vuttaṃ.</paragraph>
    <paragraph line="152">Tattha <pageBreak edition="V" number="0.0209" /> ‘‘kusalo dhammo uppajjeyyā’’ti uppattiṃ anujānitvā ‘‘hetupaccayā siyā eta’’nti tassā hetupaccayā bhavanapucchanaṃ, ‘‘uppajjeyya hetupaccayā’’ti hetupaccayā uppattiṃ anujānitvā tassā ‘‘siyā eta’’nti bhavanapucchanañca na yuttaṃ. Anuññātañhi nicchitamevāti. Tasmā ananujānitvā <pageBreak edition="M" number="0.0200" /> ‘‘kusalaṃ dhammaṃ paṭicca kusalo dhammo uppajjeyya hetupaccayā’’ti evaṃ yathāvuttaṃ uppajjanaṃ kiṃ siyāti pucchatīti daṭṭhabbaṃ. <bold>Uppajjeyyā</bold>ti vā idampi sampucchanameva, kusalaṃ dhammaṃ paṭicca kusalo dhammo kiṃ uppajjeyya hetupaccayāti attho. <bold>Siyā</bold>ti yathāpucchitasseva uppajjanassa sambhavaṃ pucchati ‘‘kiṃ evaṃ uppajjanaṃ siyā sambhaveyyā’’ti, ayaṃ nayo siyāsaddassa pacchāyojane. Yathāṭhāneyeva pana ṭhitā ‘‘siyā’’ti esā sāmaññapucchā, tāya pana pucchāya ‘‘idaṃ nāma pucchita’’nti na viññāyatīti tassāyeva pucchāya visesanatthaṃ ‘‘kusalaṃ dhammaṃ paṭicca kusalo dhammo uppajjeyya hetupaccayā’’ti pucchati, evaṃ visesitabbavisesanabhāvena dvepi pucchā ekāyeva pucchāti daṭṭhabbā.</paragraph>
    <paragraph line="153"><bold>Gamanussukkavacana</bold>nti gamanassa samānakattukapacchimakālakiriyāpekkhavacananti attho. Yadipi paṭigamanuppattīnaṃ purimapacchimakālatā natthi, paccayapaccayuppannānaṃ pana sahajātānampi paccayapaccayuppannabhāvena gahaṇaṃ purimapacchimabhāveneva hotīti gahaṇappavattiākāravasena paccayāyattatāattapaṭilābhasaṅkhātānaṃ paṭigamanuppattikiriyānampi purimapacchimakālavohāro hotīti daṭṭhabbo. Gamanaṃ vā uppatti evāti gacchantassa paṭigamanaṃ uppajjantassa paṭiuppajjanaṃ samānakiriyā. Paṭikaraṇañhi paṭisaddatthoti. Tasmā ‘‘kusalaṃ dhamma’’nti upayoganiddiṭṭhaṃ paccayaṃ uppajjamānaṃ paṭicca tadāyattuppattiyā paṭigantvāti ayamettha attho, tena <bold>paṭiccā</bold>ti sahajātapaccayaṃ katvāti vuttaṃ hoti. Sahajātapaccayakaraṇañhi uppajjamānābhimukhauppajjamānaṃ paṭigamanaṃ, taṃ katvāti paṭiccasaddassa atthoti.</paragraph>
    <paragraph line="154" number="35-38"><bold>Tāsu pāḷiyaṃ dveyeva dassitā</bold>ti hetārammaṇaduke dvinnaṃ pucchānaṃ dassitattā vuttaṃ. Ettha ca ekamūlakādibhāvo pucchānaṃ vuttoti veditabbo, paccayānaṃ pana vasena sabbapaṭhamo paccayantarena avomissakattā suddhikanayo, dutiyo ārammaṇādīsu ekekassa hetu eva ekamūlakanti katvā ekamūlakanayo. Evaṃ hetārammaṇadukādīnaṃ adhipatiādīnaṃ mūlabhāvato dukamūlakādayo nayā veditabbā. Tevīsatimūlakanayo ca tato paraṃ mūlassa abhāvato ‘‘sabbamūlaka’’nti pāḷiyaṃ vutto. Tattha napuṃsakaniddesena eka…pe… sabbamūlakaṃ paccayagamanaṃ <pageBreak edition="V" number="0.0210" /> pāḷigamanaṃ vāti viññāyati, eka…pe… sabbamūlakaṃ nayaṃ asammuyhantenāti upayogo vā <pageBreak edition="M" number="0.0201" />, idha ca sabbamūlakanti ca tevīsatimūlakasseva vuttattā paccanīye vakkhati ‘‘yathā anulome ekekassa padassa ekamūlakaṃ…pe… yāva tevīsatimūlakaṃ, evaṃ paccanīyepi vitthāretabba’’nti (paṭṭhā. aṭṭha. 1.42-44).</paragraph>
    <paragraph line="155" number="39-40"><bold>‘‘Ārammaṇapaccayā hetupaccayāti ettāvatā ārammaṇapaccayaṃ ādiṃ katvā hetupaccayapariyosāno ekamūlakanayo dassito’’</bold>ti vuttaṃ, evaṃ sati vinaye viya cakkabandhanavasena pāḷigati āpajjati, na heṭṭhimasodhanavasena. Heṭṭhimasodhanavasena ca idha abhidhamme pāḷi gatā, evañca katvā vissajjane ‘‘ārammaṇapaccayā hetuyā tīṇi, adhipatipaccayā tīṇi, adhipatipaccayā hetuyā nava, ārammaṇe tīṇī’’tiādinā heṭṭhimaṃ sodhetvāva pāḷi pavattā. Yo cettha ‘‘ekamūlakanayo’’ti vutto, so suddhikanayova. So ca visesābhāvato ārammaṇamūlakādīsu na labbhati. Na hi ārammaṇādīsu tasmiṃ tasmiṃ ādimhi ṭhapitepi paccayantarena sambandhābhāvena ādimhi vuttasuddhikato visesattho labbhati, teneva vissajjanepi ārammaṇamūlakādīsu suddhikanayo na dassitoti, tasmā ‘‘ārammaṇapaccayā hetupaccayā ārammaṇapaccayā adhipatipaccayā…pe… ārammaṇapaccayā avigatapaccayā’’ti (paṭṭhā. 1.1.39) ayaṃ heṭṭhimasodhanavasena ekasmiṃ ārammaṇapaccaye hetupaccayādike yojetvā vutto ekamūlakanayo daṭṭhabbo. ‘‘Ārammaṇapaccayā…pe… avigatapaccayā’’ti vā ekamūlakesu anantarapaccayassa mūlakaṃ ārammaṇaṃ dassetvā ekamūlakādīni saṃkhipitvā sabbamūlakassāvasānena avigatapaccayena niṭṭhāpitanti daṭṭhabbaṃ. <bold>Adhipatipaccayā anantarapaccayā samanantarapaccayā sahajātapaccayā aññamaññapaccayā</bold>ti idaṃ mūlameva dassetvā ekamūlakādīnaṃ saṃkhipanaṃ daṭṭhabbaṃ, na suddhikadassanaṃ, nāpi sabbamūlake katipayapaccayadassanaṃ.</paragraph>
    <paragraph line="156" number="41"> Tato nissayādīni mūlānipi saṃkhipitvā avigatamūlakanayaṃ dassetuṃ <bold>‘‘avigatapaccayā hetupaccayā’’</bold>tiādi āraddhaṃ. Etasmiñca suddhikassa adassanena ārammaṇamūlakādīsu visuṃ visuṃ suddhikanayo na labbhatīti ñāpito hoti. Na hi ādi katthaci saṃkhepantaragato hoti. Ādiantehi majjhimānaṃ dassanañhi saṅkhepo, ādito pabhuti katici <pageBreak edition="M" number="0.0202" /> vatvā gatidassanaṃ vāti. Dutiyacatukkaṃ vatvā ‘‘vigatapaccayā’’ti padaṃ uddharitvā ṭhapitaṃ <pageBreak edition="V" number="0.0211" />. Tena osānacatukkaṃ dasseti. Tatiyacatukkato pabhuti vā pañcakamūlāni saṃkhipitvā sabbamūlakassa avasānena niṭṭhapeti.</paragraph>
    <paragraph line="157">Ettha ca dukamūlakādīsu yathā hetuārammaṇadukena saddhiṃ avasesā paccayā yojitā, hetārammaṇādhipatitikādīhi ca avasesāvasesā, evaṃ hetuadhipatidukādīhi hetuadhipatianantaratikādīhi ca avasesāvasesā yojetabbā siyuṃ. Yadi ca sabbesaṃ paccayānaṃ mūlabhāvena yojitattā hetumūlake hetuadhipatiādidukānaṃ adhipatimūlakādīsu adhipatihetuādidukehi viseso natthi. Te eva hi paccayā uppaṭipāṭiyā vuttā, tathāpi ārammaṇamūlakādīsu ārammaṇādhipatidukādīnaṃ avasesāvasesehi, hetumūlake ca hetuadhipatianantaratikādīnaṃ avasesāvasesehi yojane atthi visesoti. Yasmā pana evaṃ yojiyamānesupi sukhaggahaṇaṃ na hoti, na ca yathāvuttāya yojanāya sabbā sā yojanā paññavatā na sakkā viññātuṃ, tasmā tathā ayojetvā anupubbeneva yojanā katāti daṭṭhabbā. Dhammānaṃ desanāvidhāne hi bhagavāva pamāṇanti. Gaṇanāgāthā ādimapāṭhe kāci viruddhā, tasmā suṭṭhu gaṇetvā gahetabbā.</paragraph>
    <paragraph line="158"><bold>‘‘Dvāvīsatiyā tikesu ekekaṃ tikaṃ dukānaṃ satena satena saddhiṃ yojetvā’’</bold>ti vuttaṃ, taṃ dukatikapaṭṭhāne kesañci potthakānaṃ vasena vuttaṃ. Kesuci pana ekeko duko dvāvīsatiyā dvāvīsatiyā tikehi yojito, tañca gamanaṃ yuttaṃ. Na hi tattha tikassa yojanā atthi, atha kho tikānaṃ ekekena padena dukassāti. Tattha chasaṭṭhiyā tikapadesu ekekena saṃsanditvā chasaṭṭhi hetudukā, tathā sahetukadukādayo cāti dukānaṃ chasatādhikāni chasahassāni honti. Tesu ekekasmiṃ paṭiccavārādayo satta vārā nayā pucchā ca sabbā dukapaṭṭhāne hetudukena samānā.</paragraph>
    <paragraph line="159"><bold>‘‘Dukasate ekekaṃ dukaṃ dvāvīsatiyā tikehi saddhiṃ yojetvā’’</bold>ti ca vuttaṃ, tampi tikadukapaṭṭhāne kesañci potthakānaṃ vasena vuttaṃ. Vuttanayena pana yuttagamanesu ekeko tiko dukasatena yojito. Tattha hetupadaṃ pakkhipitvā vutto eko kusalattiko, tathā nahetupadaṃ…pe… araṇapadanti kusalattikānaṃ dve <pageBreak edition="M" number="0.0203" /> satāni honti, tathā vedanāttikādīnampīti sabbesaṃ catusatādhikāni cattāri sahassāni honti. Tesu ekekasmiṃ vāranayapucchā tikapaṭṭhāne kusalattikena samānā.</paragraph>
    <paragraph line="160"><bold>‘‘Cha</bold><pageBreak edition="V" number="0.0212" /><bold>anulomamhi nayā sugambhīrā’’ti vacanato panā</bold>ti etena idaṃ dasseti – ‘‘anulomamhī’’ti ‘‘tikādayo chanayā’’ti ca avisesena vuttattā paṭiccavārādivasena sattavidhampi anulomaṃ saha gahetvā <bold>‘‘cha anulomamhī’’</bold>ti vuttaṃ, anulomādivasena catubbidhaṃ tikapaṭṭhānaṃ saha gahetvā <bold>‘‘tikañca paṭṭhānavara’’</bold>nti, tathā catubbidhāni dukapaṭṭhānādīni saha gahetvā <bold>‘‘dukuttama’’</bold>ntiādiṃ vatvā <bold>‘‘cha nayā sugambhīrā’’</bold>ti vuttanti imamatthaṃ gahetvā imasmiṃ paccayānulome sattappabhede chapi ete paṭṭhānā paṭṭhānanayā catuppabhedā pucchāvasena uddharitabbāti. Evañhi sabbasmiṃ paṭṭhāne sabbo paccayānulomo dassito hotīti. Paccanīyagāthādīsupi eseva nayo. Ettha ca dukatikapaṭṭhānādīsu visesitabbehi tikehi paṭṭhānaṃ <bold>tikapaṭṭhānaṃ</bold>. Dukānaṃ tikapaṭṭhānaṃ <bold>dukatikapaṭṭhānaṃ</bold>. Dukavisesitā vā tikā dukatikā, dukatikānaṃ paṭṭhānaṃ <bold>dukatikapaṭṭhāna</bold>nti iminā nayena vacanattho veditabbo. Dukādivisesitassa cettha tikādipadassa dukādibhāvo daṭṭhabbo. Dukapaṭṭhānameva hi tikapadasaṃsandanavasena dukapadasaṃsandanavasena ca pavattaṃ dukatikapaṭṭhānaṃ dukadukapaṭṭhānañca, tathā tikapaṭṭhānameva dukapadasaṃsandanavasena tikapadasaṃsandanavasena ca pavattaṃ tikadukapaṭṭhānaṃ tikatikapaṭṭhānañcāti.</paragraph>
    <centered line="161">Paccayānulomavaṇṇanā niṭṭhitā.</centered>
    <subhead line="162">2. Paccayapaccanīyavaṇṇanā</subhead>
    <paragraph line="163" number="42-44"><bold>Tevīsatimūlakanti idañcettha dumūlakaṃyeva sandhāya vutta</bold>nti idaṃ dukamūlake pucchānaṃ mūlabhūtā tevīsati dukā sambhavantīti tassa ‘‘tevīsatimūlaka’’nti nāmaṃ katvā yāva yattako pabhedo atthi, tāva tattakaṃ tevīsatimūlakaṃ yathānulome vitthāritaṃ. <bold>Evaṃ paccanīyepi vitthāretabba</bold>nti dukamūlakena tikamūlakādīsu nayaṃ dassetīti iminā adhippāyena vuttaṃ siyā. Yadi pana yāva tevīsatimaṃ mūlaṃ yathā vitthāritanti ayamattho adhippeto, ‘‘yāva tevīsatimaṃ mūla’’ntveva pāṭhena bhavitabbaṃ <pageBreak edition="M" number="0.0204" /> siyā. Na hi ‘‘tevīsatimūlaka’’nti etassa byañjanassa tevīsatimaṃ mūlakanti ayamattho sambhavati. Yathā anulome ‘‘ekekapadassā’’tiādinā pana ekamūlādisabbamūlakapariyosānaṃ tattha nayadassanavasena dassitaṃ ekekassa padassa vitthāraṃ dassetīti <pageBreak edition="V" number="0.0213" /> sabbamūlakameva cettha ‘‘tevīsatimūlaka’’nti vuttanti veditabbaṃ. Tañhi tevīsatiyā paccayānaṃ avasesassa paccayassa mūlabhāvato ‘‘tevīsatimūlaka’’nti ca tato paraṃ mūlassa aññassa abhāvato ‘‘sabbamūlaka’’nti ca vuccati.</paragraph>
    <centered line="164">Paccayapaccanīyavaṇṇanā niṭṭhitā.</centered>
    <subhead line="165">3. Anulomapaccanīyavaṇṇanā</subhead>
    <paragraph line="166" number="45-48"><bold>Anulome vuttesu sabbesu ekamūlakādīsu ekekaṃ padaṃ parihāpetvā</bold>ti tattha ekamūlake catuvīsati paccayapadāni idha ekamūlake tevīsati, eko pana paccayo mūlabhāvena ṭhito apubbatābhāvato agaṇanūpago. Tattha dumūlake tevīsati paccayapadāni gaṇanūpagāni, idha dumūlake dvāvīsatīti evaṃ parihāpetvāti attho.</paragraph>
    <paragraph line="167">Anulomato ṭhitassa paccanīyato alabbhamānānaṃ suddhikapaccayānañca alabbhamānataṃ sandhāya <bold>‘‘labbhamānapadāna’’</bold>nti vuttaṃ. Na hi aññathā pucchāvasena koci paccayo alabbhamāno nāma atthīti. Vissajjanāvaseneva vā pavattaṃ anulomapaccanīyadesanaṃ sandhāya <bold>‘‘labbhamānapadāna’’</bold>nti vuttaṃ.</paragraph>
    <centered line="168">Anulomapaccanīyavaṇṇanā niṭṭhitā.</centered>
    <centered line="169">Pucchāvāravaṇṇanā niṭṭhitā.</centered>
    <subhead line="170">1. Kusalattikaṃ</subhead>
    <title line="171">1. Paṭiccavāravaṇṇanā</title>
    <subhead line="172">1. Paccayānulomaṃ</subhead>
    <subhead line="173">(1) Vibhaṅgavāro</subhead>
    <paragraph line="174" number="53"><bold>Yā</bold><pageBreak edition="V" number="0.0214" /><bold>kusalattike labhanti, na tāyeva vedanāttikādīsū</bold>ti tikapadanānattamattena vinā mūlāvasānavasena sadisataṃ sandhāya <bold>‘‘na</bold><pageBreak edition="M" number="0.0205" /><bold>tāyevā’’</bold>ti vuttaṃ, na ca kevalaṃ tikantareyeva, kusalattikepi pana yā paṭiccavāre labhanti, na tāyeva paccayavārādīsūti sabbapucchāsamāharaṇaṃ idha kattabbameva. <bold>Dhammānulomapaccanīye ca tikapaṭṭhāne vitakkattikapītittikānaṃ vissajjane sabbāpetā vissajjanaṃ labhantī</bold>ti ettha pītittikaggahaṇaṃ na kātabbaṃ. Na hi tattha ekūnapaññāsa pucchā vissajjanaṃ labhantīti.</paragraph>
    <paragraph line="175"><bold>Tena saddhi</bold>nti tena sahajātapaccayabhūtena saddhinti attho daṭṭhabbo. <bold>‘‘Yāva nirodhagamanā uddhaṃ pajjatī’’</bold>ti ca <bold>‘‘uppādādayo vā pāpuṇātī’’</bold>ti ca vacanehi khaṇattayasamaṅgī uppajjatīti vuccatīti anuññātaṃ viya hoti, uppādakkhaṇasamaṅgīyeva pana evaṃ vuttoti daṭṭhabbo.</paragraph>
    <paragraph line="176"><bold>Yasmā pana eko khandho ekassā</bold>tiādi idha kusalavacanena gahite khandhe sandhāya vuttaṃ. Vedanāttikādīsu pana ekaṃ khandhaṃ paṭicca dvinnaṃ, dve paṭicca ekassapi, hetudukādīsu ca saṅkhārakkhandhekadesaṃ paṭicca saṅkhārakkhandhekadesassapi uppatti vuttāti saha uppajjamānānaṃ sabbesaṃ dhammānaṃ paccayo honto ekekassapi dukatikādibhedānañca paccayo nāma hotiyeva, tathā dukādibhedānañcāti.</paragraph>
    <paragraph line="177"><bold>‘‘Rūpena saddhiṃ anuppattito āruppavipākañca na gahetabba’’</bold>nti vuttaṃ, taṃ pana na sabbasmiṃ etasmiṃ vacane gahetabbaṃ, atha kho ‘‘cittasamuṭṭhānañca rūpa’’nti ettheva. Na kevalañca <pageBreak edition="V" number="0.0215" /> āruppavipākova, atha kho lokuttaravipākakiriyābyākatampi āruppe uppajjamānaṃ ettha na gahetabbaṃ. ‘‘Vipākābyākataṃ kiriyābyākataṃ ekaṃ khandhaṃ paṭicca tayo khandhā’’ti ettha pana na kiñci rūpena vinā saha vā uppajjamānaṃ sahetukaṃ vipākakiriyābyākataṃ aggahitaṃ nāma atthi. Tattha pana yaṃ rūpena saha uppajjati, tassa paccayuppannavisesaṃ dassetuṃ <bold>‘‘cittasamuṭṭhānañca rūpa’’</bold>nti vuttaṃ.</paragraph>
    <paragraph line="178"><bold>‘‘Vatthuṃ paṭicca khandhā’’</bold>ti ettake vattabbe paccayabhūtassa vatthussa ‘‘kaṭattā ca rūpa’’nti etasmiṃ sāmaññavacane paccayuppannabhāvena aggahitatāpattiṃ nivāretuṃ <bold>‘‘khandhe paṭicca vatthū’’</bold>ti vuttaṃ. <bold>Khandhe paṭicca vatthu, vatthuṃ paṭicca khandhā</bold>ti vā vatthukhandhānaṃ aññamaññapaccayabhūtānaṃ paccayabhāvavisesadassanatthaṃ aññamaññāpekkhaṃ vacanadvayaṃ vuttaṃ sāmaññena gahitampi visuṃ uddhaṭaṃ.</paragraph>
    <paragraph line="179"><bold>Mahābhūtepi</bold><pageBreak edition="M" number="0.0206" /><bold>paṭicca uppattidassanatta</bold>nti yaṃ cittasamuṭṭhānarūpaṃ kaṭattārūpañca upādārūpaṃ upādārūpaggahaṇena vinā ‘‘khandhe paṭicca uppajjatī’’ti vuttaṃ, tassa mahābhūtepi paṭicca uppattidassanatthanti attho. Etasmiṃ pana dassane khandhapaccayasahitāsahitañca sabbaṃ upādārūpaṃ ito paresu sahajātapaccayādīsu saṅgahitanti imamatthaṃ sandhāya <bold>‘‘kaṭattārūpaṃ paṭisandhiyampī’’</bold>ti <bold>pi</bold>-saddo vuttoti daṭṭhabbo.</paragraph>
    <paragraph line="180"><bold>Mahābhūte paṭicca upādārūpanti vuttanayenā</bold>ti ‘‘mahābhūte paṭicca cittasamuṭṭhānaṃ rūpaṃ kaṭattārūpaṃ upādārūpa’’nti ettha atthato ayaṃ nayo vuttoti sandhāyāha.</paragraph>
    <paragraph line="181" number="54"><bold>Rūpamissakā pahāyā</bold>ti yāsu pucchāsu rūpena vinā paccayuppannaṃ na labbhati, atha kho rūpamissakameva labbhati, tā pahāyāti adhippāyo.</paragraph>
    <paragraph line="182" number="57"><bold>‘‘Tiṇṇaṃ sannipātā gabbhassa avakkanti hotī’’ti vacanato</bold>ti gabbhaseyyakapaṭisandhiyā pañcakkhandhasabbhāvena tāya samānalakkhaṇā sabbāpi pañcavokārapaṭisandhi okkantināmakāti sādheti. Paripuṇṇadhammānaṃ vissajjanaṃ ettha atthīti <bold>paripuṇṇavissajjanā</bold>.</paragraph>
    <paragraph line="183">Ettha <pageBreak edition="V" number="0.0216" /> ca ‘‘ekaṃ mahābhūtaṃ paṭicca tayo…pe… mahābhūte paṭicca cittasamuṭṭhānaṃ rūpaṃ kaṭattārūpaṃ upādārūpa’’nti (paṭṭhā. 1.1.53) ettāvatā pañcavokāre sabbaṃ cittakammasamuṭṭhānarūpaṃ dassitaṃ. Avasesaṃ pana dassetuṃ <bold>‘‘bāhira’’</bold>ntiādi vuttaṃ. Tattha <bold>bāhira</bold>nti etena anindriyabaddharūpaṃ dasseti, puna <bold>āhārasamuṭṭhānaṃ utusamuṭṭhāna</bold>nti etehi sabbaṃ indriyabaddhaṃ āhārautusamuṭṭhānarūpaṃ. Tattha ‘‘utusamuṭṭhānaṃ eka’’ntiādinā asaññasattānampi utusamuṭṭhānaṃ vuttamevāti daṭṭhabbaṃ. Na hi tattha tassa vajjane kāraṇaṃ atthīti. Ādimhi pana ‘‘ekaṃ mahābhūtaṃ paṭiccā’’tiādi avisesavacanaṃ sahajātaṃ arūpampi paccayaṃ hetādike ca paccaye bahutare labhantaṃ cittasamuṭṭhānakaṭattārūpadvayaṃ saha saṅgaṇhitvā vuttaṃ, evañca katvā tassa pariyosāne ‘‘mahābhūte paṭicca cittasamuṭṭhānarūpaṃ kaṭattārūpaṃ upādārūpa’’nti vuttaṃ, tasmā tattha kaṭattārūpaṃ cittasamuṭṭhānasambandhaṃ taṃsamānagatikaṃ pañcavokāre vattamānameva gahitanti aggahitaṃ kaṭattārūpaṃ dassetuṃ <bold>‘‘asaññasattānaṃ ekaṃ mahābhūtaṃ paṭiccā’’</bold>tiādi vuttaṃ, tasmā upādārūpaṃ idhapi <pageBreak edition="M" number="0.0207" /> kammapaccayavibhaṅge viya ‘‘mahābhūte paṭicca kaṭattārūpaṃ upādārūpa’’nti (paṭṭhā. 1.1.63) kaṭattārūpabhāvavisiṭṭhaṃ upādārūpaṃ gahitanti daṭṭhabbaṃ. Na hi vuttassa utusamuṭṭhānassa punavacane payojanaṃ atthīti.</paragraph>
    <paragraph line="184">Kasmā pana yathā bāhirādīsu ‘‘mahābhūte paṭicca upādārūpa’’nti avisesetvā upādārūpaṃ vuttaṃ, evaṃ avatvā cittakammajaupādārūpāni ‘‘cittasamuṭṭhānaṃ rūpaṃ kaṭattārūpaṃ upādārūpa’’nti hetupaccayādīsu saha ‘‘cittasamuṭṭhānaṃ rūpaṃ upādārūpaṃ asaññasattānaṃ…pe… kaṭattārūpaṃ upādārūpa’’nti adhipatipaccayādīsu visuṃ cittasamuṭṭhānarūpabhāvakaṭattārūpabhāvehi visesetvāva vuttānīti? Tattha bāhiraggahaṇādīhi viya ettha mahābhūtānaṃ kenaci avisesitattā. Apica iddhicittanibbattānaṃ kammapaccayānañca iṭṭhāniṭṭhānaṃ bāhirarūpāyatanādīnaṃ cittaṃ kammañca hetādīsu na koci paccayo, āhārautusamuṭṭhānānaṃ pana cittaṃ pacchājātabhāvena upatthambhakameva, na janakaṃ, mahābhūtāneva pana tesaṃ sahajātādibhāvena janakāni, tasmā satipi cittena kammena ca vinā abhāve hetādipaccayabhūtehi arūpehi uppajjamānāni cittasamuṭṭhānarūpakaṭattārūpabhūtāneva upādārūpāni honti, na aññānīti imaṃ visesaṃ dassetuṃ cittakammajesveva upādārūpesu visesanaṃ kataṃ. Aññāni vā samānajātikena rūpena samuṭṭhānāni pākaṭavisesanānevāti na visesanaṃ arahanti, etāni pana asamānajātikehi arūpehi samuṭṭhitāni visesanaṃ arahantīti visesitānīti veditabbāni. Yathā vā cittakammāni cittakammasamuṭṭhānānaṃ savisesena paccayabhāvena <pageBreak edition="V" number="0.0217" /> paccayā honti sahajātādipaccayabhāvato mūlakaraṇabhāvato ca, na evaṃ utuāhārā taṃsamuṭṭhānānanti cittakammajāneva visuṃ visesanaṃ arahanti. Itarāni pana mahābhūtaviseseneva visesitāni, idha upādārūpavisesanena mahābhūtāni viya. Na hi aññataravisesanaṃ ubhayavisesanaṃ na hotīti.</paragraph>
    <paragraph line="185" number="58"><bold>Aññamaññapaccaye khandhe paṭicca vatthu, vatthuṃ paṭicca khandhā</bold>ti khandhavatthūnaṃ aññamaññapaccayatādassanena pubbe visuṃ paccayabhāvena dassitānaṃ khandhānaṃ ekato paccayabhāvo dassito hotīti iminā adhippāyenāha <bold>‘‘catunnampi khandhānaṃ ekato vatthunā aññamaññapaccayataṃ dassetuṃ vutta’’</bold>nti. ‘‘Khandhe <pageBreak edition="M" number="0.0208" /> paṭicca vatthū’’ti idaṃ pana catunnampi khandhānaṃ ekato paṭiccatthapharaṇatādassanatthaṃ, ‘‘vatthuṃ paṭicca khandhā’’ti vatthussa. Na kevalañca khandhānaṃ idheva, hetupaccayādīsupi ayameva nayo. Tattha sabbesaṃ khandhānaṃ visuṃ paṭiccatthapharaṇataṃ dassetvā puna ‘‘vatthuṃ paṭicca khandhā’’ti vatthussapi dassitāya ‘‘ekaṃ khandhañca vatthuñca paṭicca tayo khandhā’’tiādinā khandhavatthūnañca dassitāyeva hotīti daṭṭhabbā.</paragraph>
    <paragraph line="186">Kasmā panettha ‘‘kusalaṃ dhammaṃ paṭicca abyākato dhammo uppajjati aññamaññapaccayā, kusale khandhe paṭicca cittasamuṭṭhānā mahābhūtā’’ti evamādi na vuttaṃ, nanu yadeva paṭiccatthaṃ pharati, na teneva aññamaññapaccayena bhavitabbaṃ hetupaccayādīhi viya. Na hi yaṃ ‘‘ekaṃ tayo dve ca khandhe paṭiccā’’ti vuttaṃ, te hetupaccayabhūtā eva honti. Esa nayo ārammaṇapaccayādīsupi. Paccayavāre ca ‘‘abyākataṃ dhammaṃ paccayā kusalo dhammo uppajjati aññamaññapaccayā’’ti (paṭṭhā. 1.1.256) vuttaṃ, na vatthu kusalānaṃ aññamaññapaccayo hoti, atha ca pana taṃpaccayā khandhānaṃ aññamaññapaccayā uppatti vuttā eva. Yadipi kusalā khandhā mahābhūtānaṃ aññamaññapaccayā na honti, tathāpi te paṭicca tesaṃ uppatti vattabbā siyāti? Na vattabbā khandhasahajātānaṃ mahābhūtānaṃ khandhānaṃ paccayabhāvābhāvato. Aññamaññasaddo hi na hetādisaddo viya nirapekkho, sahajātādisaddo viya vā aññatarāpekkho, atha kho yathāvuttetaretarāpekkho. Paccayapaccayuppannā ca khandhā mahābhūtā idha yathāvuttā bhaveyyuṃ, tesu ca mahābhūtā khandhānaṃ na koci paccayo. Yassa ca sayaṃ paccayo, tato tena tannissitena vā aññamaññapaccayena uppajjamānaṃ aññamaññapaccayā uppajjatīti vattabbataṃ arahati, yathā khandhe paṭicca khandhā, vatthuṃ paccayā khandhā. Tasmā attano paccayassa <pageBreak edition="V" number="0.0218" /> paccayattābhāvato tadapekkhattā ca aññamaññasaddassa khandhe paṭicca paccayā ca mahābhūtānaṃ aññamaññapaccayā uppatti na vuttā, na aññamaññapaccayā ca vuttā. Khandhā pana vatthuṃ paccayā uppajjamānā vatthussa pacchājātapaccayā honti, tannissitena ca aññamaññapaccayena uppajjanti. Tasmā vatthuṃ paccayā khandhānaṃ kusalādīnaṃ aññamaññapaccayā uppatti vuttāti.</paragraph>
    <paragraph line="187" number="59"><bold>Na</bold><pageBreak edition="M" number="0.0209" /><bold>sā gahitā</bold>ti cakkhāyatanādīni nissayabhūtāni paṭiccāti na vuttanti adhippāyo. Nissayapaccayabhāvena pana na cakkhāyatanādīni ārammaṇapaccayabhāvena rūpāyatanādīni viya na gahitānīti.</paragraph>
    <paragraph line="188" number="60"> Dvīsu upanissayesu vattabbameva natthi, ārammaṇūpanissayampi pana ye labhanti, tesaṃ vasena ārammaṇapaccayasadisanti evaṃ vuttanti dassetuṃ <bold>‘‘tattha kiñcāpī’’</bold>ti āha. Tattha ‘‘na sabbe akusalā abyākatā ārammaṇūpanissayaṃ labhantī’’ti purimapāṭho. Kusalāpi pana mahaggatā ekantena, kāmāvacarā ca kadāci na labhantīti <bold>‘‘na sabbe kusalākusalābyākatā’’</bold>ti paṭhanti.</paragraph>
    <paragraph line="189" number="61"> Purejātapaccaye yathā aññattha paccayaṃ aniddisitvāva desanā katā, evaṃ akatvā kasmā <bold>‘‘vatthuṃ purejātapaccayā’’</bold>ti vuttanti? Niyamasabbhāvā. Hetuādīsu hi niyamo natthi. Na hi tehi uppajjamānānaṃ alobhādīsu kusalādīsu rūpādīsu ca ayameva paccayoti niyamo atthi, idha pana vatthu na vatthudhammesu purejātapaccayā uppajjamānānaṃ dhammānaṃ niyamato chabbidhaṃ vatthu purejātapaccayo hotīti imamatthaṃ dassetuṃ idaṃ vuttaṃ. Ārammaṇapurejātampi hi vatthupurejāte avijjamāne na labbhati, evañca katvā paṭisandhivipākassa napurejātapaccayā eva uppatti vuttā, paccuppannārammaṇassapi tassa purejātapaccayo na uddhaṭo. ‘‘Nevavipākanavipākadhammadhammaṃ paṭicca vipāko dhammo uppajjati purejātapaccayā’’ti etassapi alābhato tattha ‘‘purejāte tīṇī’’ti (paṭṭhā. 1.3.124) vuttanti.</paragraph>
    <paragraph line="190" number="63"><bold>Tathā paṭisandhikkhaṇe mahābhūtāna</bold>nti mahābhūtānaṃ ekakkhaṇikanānākkhaṇikakammapaccayavaseneva <pageBreak edition="V" number="0.0219" /> tadupādārūpānampi vadatīti ca daṭṭhabbaṃ. <bold>Kaṭattārūpāna</bold>nti pavattiyaṃ kaṭattārūpānanti adhippāyo.</paragraph>
    <paragraph line="191" number="64"><bold>Yathālābhavasenā</bold>ti indriyarūpesu yaṃ yaṃ paṭisandhiyaṃ labbhati, tassa tassa vasena.</paragraph>
    <paragraph line="192" number="69"> Vippayuttapaccayā uppajjamānānampi kesañci niyamato vatthu vippayuttapaccayo, kesañci khandhā, na ca samānavippayuttapaccayā eva kusalādike paṭicca uppajjamānā uppajjanti, atha kho nānāvippayuttapaccayāpi, tasmā taṃ <pageBreak edition="M" number="0.0210" /> visesaṃ dassetuṃ <bold>‘‘vatthuṃ vippayuttapaccayā, khandhe vippayuttapaccayā’’</bold>ti tattha tattha vuttaṃ. Tattha tadāyattavuttitāya paccayuppanno paccayaṃ paccayaṃ karotīti imassatthassa vasena upayogavacanaṃ daṭṭhabbaṃ. Vatthuṃ khandhe vippayuttapaccayakaraṇatoti ayañhettha attho. Aṭṭhakathāyaṃ pana <bold>‘‘vatthuṃ paṭicca vippayuttapaccayā, vatthunā vippayuttapaccayataṃ sādhentenā’’</bold>ti attho vutto, tattha kusalānaṃ khandhānaṃ vatthuṃ paṭicca uppatti natthīti ‘‘vatthuṃ paṭiccā’’ti na sakkā vattunti, idaṃ pana paṭiccasaddena ayojetvā ‘‘paṭicca uppajjanti vatthuṃ vippayuttapaccayā’’ti yojetvā tassattho ‘‘vatthunā vippayuttapaccayataṃ sādhentenā’’ti vuttoti daṭṭhabbo. Kiṃ pana paṭiccāti? Yaṃ ‘‘ekaṃ khandha’’ntiādikaṃ pāḷiyaṃ paṭiccāti vuttaṃ. Tameva atthaṃ pākaṭaṃ katvā ‘‘vatthuṃ vippayuttapaccayāti khandhe paṭicca khandhā, vatthunā vippayuttapaccayataṃ sādhentenā’’ti paṭhanti. Anantarattā pākaṭassa abyākatacittasamuṭṭhānasseva gahaṇaṃ mā hotūti <bold>‘‘abyākatacittasamuṭṭhānampi kusalākusalacittasamuṭṭhānampī’’</bold>ti āha. Āsannampi dūrampi sabbanti vuttaṃ hotīti.</paragraph>
    <paragraph line="193" number="71-72"><bold>‘‘Ime vīsati paccayāti saṃkhipitvā dassitānaṃ vasenetaṃ vutta’’</bold>nti vuttaṃ. Tattha yadi ekenapi desanaṃ saṃkhittaṃ saṃkhittameva, ādimhi pana tayo paccayā vippayuttapaccayo ekampi padaṃ aparihāpetvā vitthāritāti te cattāro pacchājātañca vajjetvā ‘‘ime ekūnavīsati paccayā’’ti vattabbaṃ siyā. Ettakā hi saṃkhipitvā dassitāti. Ye pana pāḷiyaṃ vitthāritaṃ avitthāritañca sabbaṃ saṅgahetvā vuttanti vadanti, tesaṃ ‘‘ime tevīsati paccayā’’ti pāṭhena bhavitabbaṃ. Ādimhi pana tayo paccaye vitthārite vajjetvā yato pabhuti saṅkhepo āraddho, tato catutthato pabhuti saṃkhittaṃ vitthāritañca saha gahetvā ‘‘ime tevīsati paccayā’’ti vuttanti daṭṭhabbaṃ.</paragraph>
    <centered line="194">Vibhaṅgavāravaṇṇanā niṭṭhitā.</centered>
    <subhead line="195">(2) Saṅkhyāvāro</subhead>
    <paragraph line="196" number="73"><bold>Tathā</bold><pageBreak edition="V" number="0.0220" /><bold>purejātapaccaye</bold>ti yathā aññamaññapaccaye viseso vibhaṅge atthi, tathā purejātapaccayepi atthīti attho. ‘‘Vatthuṃ purejātapaccayā’’ti hi tattha viseso paṭisandhiabhāvo cāti. <bold>Vipākāni ceva</bold><pageBreak edition="M" number="0.0211" /><bold>vīthicittāni ca na labbhantī</bold>ti etena ‘‘kiriyābyākataṃ ekaṃ khandhaṃ paṭiccā’’tiādike (paṭṭhā. 1.1.53) vibhaṅge vipākābyākatābhāvaṃ kiriyābyākate ca ajavanassa sabbena sabbaṃ alabbhamānataṃ visesaṃ dasseti.</paragraph>
    <paragraph line="197" number="74"><bold>Ekamūlake dassitāya desanāya labbhamānagaṇanaññeva ādāyā</bold>ti idaṃ etasmiṃ anulome suddhikanaye dassitagaṇanato tato paresu nayesu aññissā abhāvaṃ sandhāya vuttaṃ. Abahugaṇanena yuttassa tena samānagaṇanatā ca imasmiṃ anulomeyeva daṭṭhabbā. Paccanīye pana ‘‘nahetupaccayā nārammaṇe eka’’ntiādiṃ (paṭṭhā. 1.1.104) vakkhatīti.</paragraph>
    <paragraph line="198" number="76-79"><bold>Te pana saṅkhipitvā tevīsatimūlakovettha dassito</bold>ti ettha pacchājātavipākānaṃ parihīnattā ‘‘dvāvīsatimūlako’’ti vattabbaṃ siyā sāsevanasavipākānaṃ vasena. Duvidhampi pana dvāvīsatimūlakaṃ saha gahetvā saṅgahite tasmiṃ ubhayasabbhāvato ‘‘tevīsatimūlako’’ti āhāti daṭṭhabbaṃ. Āsevanavipākānaṃ vā virodhābhāve sati pucchāya dassitanayena tevīsatimūlakena bhavitabbaṃ, tassa ca nāmaṃ dvāvīsatimūlake āropetvā ‘‘tevīsatimūlako’’ti vuttanti ayamettha ruḷhī.</paragraph>
    <paragraph line="199"><bold>Ārammaṇapade cevā</bold>ti etena ekamūlake aññapadāni vajjeti. Na hi ekamūlake hetādīsu tayovāti adhippāyo. Suddhikanayo pana ārammaṇamūlakādīsu na labbhatīti ārammaṇamūlake ‘‘navā’’ti etāya adhikagaṇanāya abhāvadassanatthaṃ <bold>‘‘ārammaṇe ṭhitena sabbattha tīṇeva pañhā’’</bold>ti vuttaṃ. Tattha kātabbāti vacanaseso. <bold>Tīṇevā</bold>ti ca tato uddhaṃ gaṇanaṃ nivāreti, na adho paṭikkhipati. Tena ‘‘vipāke eka’’nti gaṇanā na nivāritāti daṭṭhabbā. Tīsu ekassa antogadhatāya ca ‘‘tīṇevā’’ti vuttanti. <bold>Itī</bold>tiādinā ‘‘sabbattha tīṇevā’’ti vacanena attano vacanaṃ daḷhaṃ karoti.</paragraph>
    <paragraph line="200" number="80-85"><bold>Ye</bold><pageBreak edition="V" number="0.0221" /><bold>…pe… taṃ dassetu</bold>nti etthāyamadhippāyo – yadipi avigatānantaraṃ ‘‘ārammaṇapaccayā hetuyā tīṇī’’ti vuttepi ūnataragaṇanena saddhiṃ saṃsandane yā gaṇanā labbhati, sā dassitā hoti, tathāpi <pageBreak edition="M" number="0.0212" /> ūnataragaṇanehi samānagaṇanehi ca saddhiṃ saṃsandane ūnatarā samānā ca hoti, na evaṃ āvikaraṇavasena dassitā hoti, vipallāsayojanāya pana tathā dasseti. Vacanena vā hi liṅgena vā atthavisesāvikaraṇaṃ hotīti. <bold>Tenetaṃ āvikarotī</bold>ti etthāpi evameva adhippāyo yojetabbo. Paccanīyādīsupi pana ‘‘nārammaṇapaccayā nahetuyā ekaṃ…pe… novigatapaccayā nahetuyā eka’’ntiādinā (paṭṭhā. 1.1.107) mūlapadaṃ ādimhiyeva ṭhapetvā yojanā katā, na ca tattha etaṃ lakkhaṇaṃ labbhati, tasmā mūlapadassa ādimhi ṭhapetvā yojanameva kamo, na cakkabandhananti ‘‘ārammaṇapaccayā hetuyā tīṇī’’tiādi yojitaṃ, na ca viññāte atthe vacanena liṅgena ca payojanamatthīti.</paragraph>
    <centered line="201">Paccayānulomavaṇṇanā niṭṭhitā.</centered>
    <title line="202">Paṭiccavāro</title>
    <subhead line="203">Paccayapaccanīyavaṇṇanā</subhead>
    <paragraph line="204" number="86-87"><bold>‘‘Ahetukaṃ vipākābyākatanti idaṃ rūpasamuṭṭhāpakavaseneva veditabba’’</bold>nti vuttaṃ, sabbasaṅgāhakavasena panetaṃ na na sakkā yojetuṃ.</paragraph>
    <paragraph line="205" number="93"><bold>Sahajātapurejātapaccayā saṅgahaṃ gacchantī</bold>ti ettha ca sahajātā ca hetādayo purejātā ca ārammaṇādayo paccayā saṅgahaṃ gacchantīti attho daṭṭhabbo. Na hi napacchājātapaccayā uppajjamānā dvīheva sahajātapurejātapaccayehi uppajjanti, atha kho pacchājātavajjehi sabbehīti.</paragraph>
    <paragraph line="206" number="94-97"><bold>Nāhārapaccaye ekaccaṃ rūpameva paccayapaccayuppanna</bold>nti yaṃ paṭicca uppajjati, so paccayo <pageBreak edition="V" number="0.0222" /> rūpamevāti katvā vuttaṃ. Yasmā pana paccayā uppajjati, so arūpampi hoti yathā kammaṃ kaṭattārūpassa.</paragraph>
    <paragraph line="207" number="99-102"> Namaggapaccaye yadipi cittasamuṭṭhānādayo sabbe rūpakoṭṭhāsā labbhanti, tathāpi yaṃ maggapaccayaṃ labhati, tassa pahīnattā <bold>‘‘ekaccaṃ rūpaṃ</bold><pageBreak edition="M" number="0.0213" /><bold>paccayuppanna’’</bold>nti vuttaṃ, evameva pana nahetupaccayādīsupi ekaccarūpassa paccayuppannatā daṭṭhabbā.</paragraph>
    <paragraph line="208" number="107-130"><bold>Nāhāranaindriyanajhānanamaggapaccayā sabbattha sadisavissajjanā</bold>ti idaṃ etesu mūlabhāvena ṭhitesu gaṇanāya samānataṃ sandhāya vuttaṃ. Mūlānañhi idha vissajjanaṃ gaṇanāyeva, na sarūpadassananti. <bold>Nasahajātādicatukkaṃ idhāpi parihīnamevā</bold>ti suddhikanaye viya mūlesupi parihīnamevāti attho.</paragraph>
    <centered line="209">Paccayapaccanīyavaṇṇanā niṭṭhitā.</centered>
    <subhead line="210">Paccayānulomapaccanīyavaṇṇanā</subhead>
    <paragraph line="211" number="131-189"><bold>Hetādhipatimaggapaccayesu anulomato ṭhitesu…pe… aṭṭha paccanīyato na labbhantī</bold>ti tiṇṇampi sādhāraṇānaṃ paccanīyato alabbhamānānaṃ sabbesaṃ saṅgahavasena vuttaṃ, tasmā maggapaccaye itarehi sādhāraṇā satteva yojetabbā. Adhipatipaccaye anulomato ṭhite hetupaccayopi paccanīyato na labbhati, so pana maggena asādhāraṇoti katvā na vuttoti daṭṭhabbo. Yehi vinā arūpaṃ na uppajjati, te ekantikattā arūpaṭṭhānikāti idha vuttāti daṭṭhabbā, tena purejātāsevanapaccayā tehi vināpi arūpassa uppattito vajjitā honti. Sabbaṭṭhānikā aññamaññaāhārindriyā ca tehi vinā arūpassa anuppattito saṅgahitāti. <bold>Ūnataragaṇanānaṃyeva vasenā</bold>ti yadi anulomato ṭhitā ekakādayo dvāvīsatipariyosānā ūnataragaṇanā honti, tesaṃ vasena paccanīyato yojitassa tassa tassa gaṇanā veditabbā. Atha paccanīyato yojito ūnataragaṇano, tassa vasena anulomato ṭhitassapi gaṇanā veditabbāti <pageBreak edition="V" number="0.0223" /> attho. ‘‘Aññamaññapaccayā nārammaṇe eka’’ntiādivacanato (paṭṭhā. 1.1.146) pana na idaṃ lakkhaṇaṃ ekantikaṃ.</paragraph>
    <centered line="212">Paccayānulomapaccanīyavaṇṇanā niṭṭhitā.</centered>
    <subhead line="213">Paccayapaccanīyānulomavaṇṇanā</subhead>
    <paragraph line="214" number="190"><bold>Sabbatthevā</bold>ti <pageBreak edition="M" number="0.0214" /> na kevalaṃ hetumhiyeva, atha kho sabbesu paccayesu paccanīkato ṭhitesūti attho. Purejātaṃ āsevanañca alabhantaṃ kañci nidassanavasena dassento <bold>‘‘paṭisandhivipāko panā’’</bold>tiādimāha.</paragraph>
    <paragraph line="215"><bold>‘‘Purejātapacchājātāsevanavipākavippayuttesu paccanīkato ṭhitesu ekaṃ ṭhapetvā avasesā anulomato labbhantī’’</bold>ti idaṃ avasesānaṃ lābhamattaṃ sandhāya vuttaṃ. Na sabbesaṃ avasesānaṃ lābhanti daṭṭhabbaṃ. Yadipi hi pacchājāte pasaṅgo natthi ‘‘anulomato sabbattheva na labbhatī’’ti apavādassa katattā, purejāto pana vippayutte paccanīkato ṭhite anulomato labbhatīti idampi avasesā sabbeti atthe gayhamāne āpajjeyya. Yampi keci ‘‘vippayuttapaccayarahite āruppepi ārammaṇapurejātassa sambhavaṃ ñāpetuṃ evaṃ vutta’’nti vadanti, tampi tesaṃ rucimattameva. Na hi yattha vatthupurejātaṃ na labbhati, tattha ārammaṇapurejātabhāvena upakārakaṃ hotīti dassitoyaṃ nayoti. <bold>Yujjamānakavasenā</bold>ti paccanīkato ṭhitassa ṭhapetabbattā vuttaṃ, yujjamānakapaccayuppannavasena vāti attho. ‘‘Maggapaccaye paccanīkato ṭhite hetupaccayo anulomato na labbhatī’’ti purimapāṭho, adhipatipaccayopi pana na labbhatīti <bold>‘‘hetādhipatipaccayā anulomato na labbhantī’’</bold>ti paṭhanti. Adhipatipaccaye paccanīkato ṭhite pacchājātato añño anulomato alabbhamāno nāma natthīti na vicāritaṃ. Aññamaññe paccanīkato ṭhite ‘‘arūpānaṃyevā’’ti vuttā nava anulomato na labbhanti, tampi paccanīkato ṭhitehi ārammaṇapaccayādīhi sadisatāya suviññeyyanti na vicāritaṃ bhavissatīti.</paragraph>
    <paragraph line="216" number="191-195"><bold>Yāva</bold><pageBreak edition="V" number="0.0224" /><bold>āsevanā sabbaṃ sadisa</bold>nti na aññamaññena ghaṭitassa mūlassa vitthāritattā tato parāni mūlāni sandhāya vuttaṃ. Tesu hi anulomato yojetabbapaccayā ca pañhā cāti sabbaṃ sadisanti.</paragraph>
    <paragraph line="217"><bold>Imasmiṃ paccanīyānulome</bold>ti etassa <bold>‘‘imesampi pakiṇṇakānaṃ vasenettha gaṇanavāro asammohato veditabbo’’</bold>ti etena saha sambandho <pageBreak edition="M" number="0.0215" />. Tattha <bold>etthā</bold>ti etesu paccayesūti attho veditabbo. Imasmiṃ paccanīyānulome labbhamānesu paccayuppannadhammesupīti vā yojetabbaṃ. Tattha <bold>pi</bold>-saddena imamatthaṃ dīpeti – na kevalaṃ paccayesveva kismiñci paccanīkato ṭhite keci anulomato na labbhanti, atha kho paccayuppannadhammesupi koci ekaccaṃ paccayaṃ labhamāno kañci paccayaṃ na labhatīti. Tattha kammapaccayaṃ labhamāno yebhuyyena indriyapaccayaṃ labhati, maggapaccayaṃ labhamāno yebhuyyena hetupaccayaṃ, tathā ca jhānapaccayaṃ labhamāno maggapaccayanti etesveva lābhālābhā vicāritā. <bold>Yatthā</bold>ti pañcavokārapavatte asaññesu ca. <bold>Rūpadhammā</bold>ti yathāvuttāni kaṭattārūpāneva sandhāya vadati. Na hi pañcavokārapavatte sabbe rūpadhammā hetādīni na labhantīti. ‘‘Hetādhipativipākindriyapaccaye na labhantī’’ti purimapāṭho, jhānamaggepi pana na labhantīti <bold>‘‘hetādhipativipākindriyajhānamaggapaccaye na labhantī’’</bold>ti paṭhanti. Ye rūpadhammānaṃ paccayā honti, tesu arūpaṭṭhānikavajjesu eteyeva na labhantīti adhippāyo. Pacchājātāhāravippayuttapaccayepi hi pavatte kaṭattārūpaṃ labhatīti. Labbhamānālabbhamānapaccayadassanamattañcetaṃ, na tehi paccayehi uppattianuppattidassananti. Evaṃ indriyapaccayālābho jīvitindriyaṃ sandhāya vutto siyā. Yathāvuttesu hi dhammavasena pacchājātādittayampi alabhantaṃ nāma kaṭattārūpaṃ natthi. Ko pana vādo sabbaṭṭhānikakammesu. Indriyaṃ pana alabhantaṃ atthi, kintaṃ? Jīvitindriyanti. Yadi evaṃ upādārūpāni sandhāya aññamaññapaccayampi na labhantīti vattabbaṃ, taṃ pana pākaṭanti na vuttaṃ siyā. Arūpindriyālābhaṃ vā sandhāya indriyapaccayālābho vuttoti daṭṭhabbo.</paragraph>
    <paragraph line="218" number="196-197"><bold>Nārammaṇamūlakesu dukādīsu hetuyā pañcā</bold>ti yadipi tikādīsu ‘‘hetuyā pañcā’’ti idaṃ natthi, tathāpi dukādīsu sabbattha anuttānaṃ vattukāmo ‘‘dukādīsū’’ti sabbasaṅgahavasena vatvā tattha yaṃ ādiduke vuttaṃ ‘‘hetuyā pañcā’’ti, taṃ niddhāreti. Keci pana ‘‘nārammaṇamūlake hetuyā pañcā’’ti pāṭhaṃ vadanti. ‘‘Aññamaññe ekanti bhūtarūpameva sandhāya <pageBreak edition="V" number="0.0225" /> vutta’’nti purimapāṭho, vatthupi pana labbhatīti <bold>‘‘bhūtarūpāni ceva vatthuñca sandhāya vutta’’</bold>nti paṭhanti. <bold>Timūlake</bold>ti idhāpi dumūlakaṃ timūlakanti vadanti.</paragraph>
    <paragraph line="219" number="203-233"><bold>Nakammamūlake</bold><pageBreak edition="M" number="0.0216" /><bold>hetuyā tīṇītiādīsu cetanāva paccayuppannā</bold>ti idaṃ ‘‘hetuyā tīṇī’’ti evaṃpakāre cetanāmattasaṅgāhake sandhāya vuttanti daṭṭhabbaṃ. <bold>Ādi</bold>-saddo hi pakāratthova hotīti. Sahajātaaññamaññanissayāhāraatthiavigatesu pana rūpampi labbhatīti.</paragraph>
    <centered line="220">Paccayapaccanīyānulomavaṇṇanā niṭṭhitā.</centered>
    <centered line="221">Paṭiccavāravaṇṇanā niṭṭhitā.</centered>
    <subhead line="222">2. Sahajātavāravaṇṇanā</subhead>
    <paragraph line="223" number="234-242"><bold>Kusalaṃ dhammaṃ sahajāto, kusalaṃ ekaṃ khandhaṃ sahajāto</bold>tiādīsu sahajātasaddena sahajātapaccayakaraṇaṃ sahajātāyattabhāvagamanaṃ vā vuttanti tassa karaṇassa gamanassa vā kusalādīnaṃ kammabhāvato upayogavacanaṃ katanti daṭṭhabbaṃ. Esa nayo paccayavārādīsupi. Tatrāpi hi paccayasaddena ca nissayapaccayakaraṇaṃ nissayāyattabhāvagamanaṃ vā vuttaṃ, saṃsaṭṭhasaddena ca sampayuttapaccayakaraṇaṃ sampayuttāyattabhāvagamanaṃ vāti taṃkammabhāvato upayogavacanaṃ kusalādīsu katanti. <bold>Sahajātampi ca upādārūpaṃ bhūtarūpassa paccayo na hotī</bold>ti ‘‘paṭiccā’’ti iminā vacanena dīpito paccayo na hotīti attho. <bold>‘‘Upādārūpaṃ bhūtarūpassā’’</bold>ti ca nidassanavasena vuttaṃ. Upādārūpassapi hi upādārūpaṃ yathāvutto paccayo na hoti, vatthuvajjāni rūpāni ca arūpānanti.</paragraph>
    <centered line="224">Sahajātavāravaṇṇanā niṭṭhitā.</centered>
    <subhead line="225">3. Paccayavāravaṇṇanā</subhead>
    <paragraph line="226" number="243"><bold>Paccayā</bold>ti <pageBreak edition="V" number="0.0226" /> ettha pati ayo paccayo. Pati-saddo patiṭṭhatthaṃ dīpeti, aya-saddo gatiṃ, patiṭṭhābhūtā gati nissayo paccayoti vuttaṃ hoti, tato paccayā, paccayakaraṇato tadāyattabhāvagamanato vāti attho.</paragraph>
    <paragraph line="227">‘‘Mahābhūte <pageBreak edition="M" number="0.0217" /> paccayā cittasamuṭṭhānaṃ rūpa’’nti (paṭṭhā. 1.1.245) bhūtupādārūpāni saha saṅgaṇhitvā vuttaṃ. Aṭṭhakathāyaṃ pana <bold>cittasamuṭṭhāne ca mahābhūte nissāya cittasamuṭṭhānaṃ upādārūpa</bold>nti sayaṃ nissayo ahutvā nissaye uppajjamānena upādārūpena nidassanaṃ katanti daṭṭhabbaṃ.</paragraph>
    <paragraph line="228" number="255"><bold>Asañña…pe… kaṭattārūpaṃ upādārūpa</bold>nti ettha yo paṭiccavāre sahajāte kammautujānaṃ, kamme ca ekantānekantakammajānaṃ vasena attho vutto, so nādhippeto eva ‘‘kaṭattārūpa’’nti kammasamuṭṭhānarūpasseva sabbassa ca gahitattāti taṃ pahāya yathāgahitassa kaṭattārūpassa visesanavasena <bold>‘‘upādārūpasaṅkhātaṃ kaṭattārūpa’’</bold>nti atthamāha. Mahābhūte pana paṭicca paccayā ca mahābhūtānaṃ uppatti na nivāretabbāti upādārūpaggahaṇena kaṭattārūpaggahaṇaṃ avisesetvā upādārūpānaṃ nivattetabbānaṃ atthitāya kaṭattārūpaggahaṇeneva upādārūpaggahaṇassa visesanaṃ daṭṭhabbaṃ.</paragraph>
    <paragraph line="229" number="269-276"> ‘‘Abyākatena abyākataṃ, kusalaṃ, akusala’’nti vattabbe ‘‘abyākatena kusalaṃ, akusalaṃ, abyākata’’nti, ‘‘kusalaṃ dhammaṃ paṭicca kusalo ca akusalo ca dhammā kusalassāti anāmasitvā’’ti ca purimapāṭhe pamādalekhā daṭṭhabbā.</paragraph>
    <paragraph line="230" number="286-287"><bold>Nahetupaccayā napurejāte dve</bold>ti ettha aṭṭhakathāyaṃ ‘‘āruppe pana ahetukamohassa ahetukakiriyassa ca vasena dveti vuttā, navippayutte dveti āruppe ahetukākusalakiriyavasenā’’ti vuttaṃ, taṃ labbhamānesu ekadesena nidassanavasena vuttanti daṭṭhabbaṃ. Āruppe pana ahetukamohassa ahetukakiriyāya ahetukapaṭisandhiyā ekaccassa ca rūpassa vasena dve vuttāti, navippayutte dveti āruppe ahetukākusalakiriyāekaccarūpānaṃ vasenāti vuttanti. <bold>‘‘Nonatthinovigatesu ekanti sabbarūpassa vasenā’’</bold>ti vuttaṃ, nahetumūlakattā imassa <pageBreak edition="V" number="0.0227" /> nayassa hetupaccayaṃ labhantaṃ na labbhatīti ‘‘ekaccassa rūpassa vasenā’’ti bhavitabbaṃ. Cakkhādidhammavasena pana cittasamuṭṭhānādikoṭṭhāsavasena vā sabbaṃ labbhatīti ‘‘sabbarūpassā’’ti vuttaṃ siyā.</paragraph>
    <paragraph line="231" number="289-296"><bold>Āgatānāgata</bold>nti <pageBreak edition="M" number="0.0218" /> pañhavasena vuttaṃ, <bold>labbhamānālabbhamāna</bold>nti āgate ca pañhe labbhamānālabbhamānadhammavasena.</paragraph>
    <centered line="232">Paccayavāravaṇṇanā niṭṭhitā.</centered>
    <subhead line="233">4. Nissayavāravaṇṇanā</subhead>
    <paragraph line="234" number="329-337"><bold>Paccayavārena nissayapaccayabhāva</bold>nti nissayavāre vuttassa nissayapaccayabhāvaṃ niyametunti attho.</paragraph>
    <centered line="235">Nissayavāravaṇṇanā niṭṭhitā.</centered>
    <subhead line="236">5. Saṃsaṭṭhavāravaṇṇanā</subhead>
    <paragraph line="237" number="351-368"> Saṃsaṭṭhavāre paccanīye ‘‘navippayutte paṭisandhi natthī’’ti idaṃ vatthuvirahitāya paṭisandhiyā visuṃ anuddharaṇato vuttaṃ. Paṭiccavārādīsu hi sahajātassa paccayabhāvadassanatthaṃ savatthukā paṭisandhi uddhaṭā, sā idhāpi adhipatipurejātāsevanesu nakammanavipākanajhānanavippayuttesu na labbhati, aññesu ca anulomato paccanīyato ca labbhamānapaccayesu labbhatīti imassa visesassa dassanatthaṃ uddhaṭāti. <bold>Sesā terasa na labbhantī</bold>ti ettha ‘‘sesā cuddasā’’ti bhavitabbaṃ. <bold>Na jhāne ekanti ahetukapañcaviññāṇavasenā</bold>ti pañcaviññāṇānaṃ hetupaccayavirahitamattadassanatthaṃ ahetukaggahaṇaṃ katanti daṭṭhabbaṃ, <bold>‘‘namagge ekanti ahetukakiriyavasenā’’</bold>ti vuttaṃ, ‘‘ahetukavipākakiriyavasenā’’ti bhavitabbaṃ.</paragraph>
    <paragraph line="238" number="369-391"><bold>Heṭṭhā</bold><pageBreak edition="V" number="0.0228" /><bold>vuttanayenevā</bold>ti paṭiccavāre anulomapaccanīye vuttanayena. <bold>‘‘Nahetupaccayuppannesu ahetukamohova jhānamaggapaccayaṃ labhati, sesā na labhantī’’</bold>ti vuttaṃ, sesesu pana pañcaviññāṇavajjāhetukakkhandhā taṃsamuṭṭhānā paccayuppannadhammā jhānapaccayaṃ labhanti, na paccanīyānulome dvinnaṃ paccayānaṃ anulomena saha yojanā atthīti jhānamaggapaccayaṃ sahitaṃ labhatīti ca na sakkā vattuṃ, tasmā ‘‘ahetukamohova maggapaccayaṃ labhatī’’ti vattabbaṃ.</paragraph>
    <centered line="239">Saṃsaṭṭhavāravaṇṇanā niṭṭhitā.</centered>
    <subhead line="240">6. Sampayuttavāravaṇṇanā</subhead>
    <paragraph line="241" number="392-400"> Sadisaṃ <pageBreak edition="M" number="0.0219" /> sampayuttaṃ saṃsaṭṭhaṃ vokiṇṇañca saṃsaṭṭhaṃ na hotīti ubhayaṃ aññamaññāpekkhaṃ vuccamānaṃ aññamaññassa niyāmakaṃ hotīti.</paragraph>
    <centered line="242">Sampayuttavāravaṇṇanā niṭṭhitā.</centered>
    <subhead line="243">7. Pañhāvāravibhaṅgavaṇṇanā</subhead>
    <paragraph line="244" number="401-403"><bold>Yehi paccayehi kusalo kusalassa paccayo hoti, te paccaye paṭipāṭiyā dassetu</bold>nti yathākkamena āgatāgatapaṭipāṭiyā dassetunti attho. <bold>Kusalo kusalassā</bold>ti nidassanamattametaṃ, tena kusalo kusalādīnaṃ, akusalo akusalādīnaṃ, abyākato abyākatādīnaṃ, kusalābyākatā kusalādīnantiādiko sabbo pabhedo nidassito hotīti yathānidassite sabbe gahetvā āha <bold>‘‘te paccaye paṭipāṭiyā dassetu’’</bold>nti.</paragraph>
    <paragraph line="245" number="404"><bold>Datvā</bold>ti ettha <bold>dā</bold>-saddo sodhanatthopi hotīti mantvā āha <bold>‘‘visuddhaṃ katvā’’</bold>ti. <bold>Tesañhi taṃ citta</bold>nti tesanti vattabbatārahaṃ sakadāgāmimaggādipurecārikaṃ taṃ gotrabhucittanti adhippāyo <pageBreak edition="V" number="0.0229" />. <bold>Vipassanākusalaṃ pana kāmāvacaramevā</bold>ti paccayuppannaṃ bhūmito vavatthapeti. <bold>Tenevā</bold>ti dhammavaseneva dassanato, desanantarattāti adhippāyo.</paragraph>
    <paragraph line="246" number="405"> Assādanaṃ sarāgassa somanassassa sasomanassassa rāgassa ca kiccanti āha <bold>‘‘anubhavati ceva rajjati cā’’</bold>ti. Abhinandanaṃ pītikiccasahitāya taṇhāya kiccanti āha <bold>‘‘sappītikataṇhāvasenā’’</bold>ti. <bold>Diṭṭhābhinandanā</bold> diṭṭhiyeva. Ettha pana pacchimatthameva gahetvā <bold>‘‘abhinandantassa attā attaniyantiādivasena…pe… diṭṭhi uppajjatī’’</bold>ti vuttaṃ. Abhinandanā pana diṭṭhābhinandanāyevāti na sakkā vattuṃ ‘‘bhāvanāya pahātabbo dhammo bhāvanāya pahātabbassa dhammassa ārammaṇa…pe… bhāvanāya pahātabbaṃ rāgaṃ assādeti abhinandatī’’ti (paṭṭhā. 2.8.72) vacanato, tasmā purimopi attho vuttoti daṭṭhabbo. Dvīsu pana somanassasahagatacittesu yathāvuttena somanassena <pageBreak edition="M" number="0.0220" /> rāgena ca assādentassa tesuyeva sappītikataṇhāya catūsupi diṭṭhābhinandanāya abhinandantassa ca diṭṭhi uppajjatītipi sakkā yojetuṃ. <bold>Jātivasenā</bold>ti suciṇṇasāmaññavasenāti attho.</paragraph>
    <paragraph line="247" number="406"><bold>Tadārammaṇatā</bold>ti tadārammaṇabhāvena. Vibhattilopo hettha katoti. Bhāvavantato vā añño bhāvo natthīti bhāveneva vipākaṃ viseseti, vipāko tadārammaṇabhāvabhūtoti attho. Viññāṇañcāyatananevasaññānāsaññāyatanavipākānaṃ viya na kāmāvacaravipākānaṃ niyogato vavatthitaṃ idañca kammaṃ ārammaṇanti taṃ labbhamānampi na vuttaṃ. Tadārammaṇena pana kusalārammaṇabhāvena samānalakkhaṇatāya kammārammaṇā paṭisandhiādayopi dassitāyevāti daṭṭhabbā. <bold>Paṭilomato vā ekantarikavasena vā</bold>ti vadantena anulomato samāpajjane yebhuyyena āsannasamāpattiyā ārammaṇabhāvo dassitoti daṭṭhabbo. Yathā pana paṭilomato ekantarikavasena ca samāpajjantassa anāsannāpi samāpatti ārammaṇaṃ hoti, evaṃ anulomato samāpajjantassapi bhaveyyāti. <bold>‘‘Cetopariyañāṇassātiādīni parato āvajjanāya yojetabbānī’’</bold>ti vatvā <bold>‘‘yā etesaṃ āvajjanā, tassā’’</bold>ti attho vutto, evaṃ sati ‘‘iddhividhañāṇassā’’tipi vattabbaṃ siyā. Yasmā pana kusalā khandhā abyākatassa iddhividhañāṇassa ārammaṇaṃ na hontīti taṃ na vuttaṃ, cetopariyañāṇādīnañca hontīti tāni vuttāni, tasmā kiriyānaṃ cetopariyañāṇādīnaṃ yāya kāyaci āvajjanāya ca kusalārammaṇāya kusalā khandhā ārammaṇapaccayena paccayoti evamattho daṭṭhabbo.</paragraph>
    <paragraph line="248" number="407-409"><bold>Vippaṭisārādivasena</bold><pageBreak edition="V" number="0.0230" /><bold>vā</bold>ti <bold>ādi</bold>-saddena ādīnavadassanena sabhāvato ca aniṭṭhatāmattaṃ saṅgaṇhāti, akkhantibhedā vā.</paragraph>
    <paragraph line="249" number="410"><bold>Rūpāyatanaṃ cakkhuviññāṇassā</bold>tiādinā viññāṇakāyehi niyatārammaṇehi abyākatassa abyākatānaṃ ārammaṇapaccayabhāvaṃ nidasseti. Sabbassa hi vattuṃ asakkuṇeyyattā ekasmiṃ santāne dhammānaṃ ekadesena nidassanaṃ karotīti.</paragraph>
    <paragraph line="250" number="413-416"><bold>Catubhūmakaṃ</bold><pageBreak edition="M" number="0.0221" /><bold>kusalaṃ</bold> ārammaṇādhipatipaccayabhāvena dassitaṃ, paccayuppannaṃ pana kāmāvacarameva.</paragraph>
    <paragraph line="251" number="417"> Apubbato cittasantānato vuṭṭhānaṃ bhavaṅgameva, taṃ pana mūlāgantukabhavaṅgasaṅkhātaṃ tadārammaṇaṃ pakatibhavaṅgañca. <bold>Anulomaṃ sekkhāya phalasamāpattiyā</bold>ti ettha kāyaci sekkhaphalasamāpattiyā avajjetabbattā vattabbaṃ natthīti nevasaññānāsaññāyatanakusalaṃ phalasamāpattiyāti imaṃ nibbisesanaṃ phalasamāpattiṃ uddharitvā dassento āha <bold>‘‘phalasamāpattiyāti anāgāmiphalasamāpattiyā’’</bold>ti. <bold>Kāmāvacarakiriyā duvidhassapi vuṭṭhānassā</bold>ti ettha kiriyānantaraṃ tadārammaṇavuṭṭhāne yaṃ vattabbaṃ, taṃ cittuppādakaṇḍe vuttameva.</paragraph>
    <paragraph line="252"><bold>Tā ubhopi…pe… dvādasanna</bold>nti idaṃ somanassasahagatamanoviññāṇadhātuvasena vuttaṃ, upekkhāsahagatā pana yathāvuttānaṃ dasannaṃ viññāṇadhātūnaṃ voṭṭhabbanakiriyassa manodhātukiriyassa cāti dvādasannaṃ hotīti daṭṭhabbaṃ.</paragraph>
    <paragraph line="253" number="423"> Dānādipuññakiriyāyattā sabbasampattiyo paṭivijjhitvāti sambandho. <bold>Na panetaṃ ekantena gahetabba</bold>nti ‘‘balavacetanāva labbhati, na dubbalā’’ti etaṃ ekantaṃ na gahetabbaṃ, daḷhaṃ vā na gahetabbanti adhippāyo. Kiṃ kāraṇanti? Balavato dubbalassa vā katokāsassa antarāyaṃ paṭibāhitvā vipaccanato ‘‘yaṃkañci yadi vipākaṃ janeti, upanissayo na hotī’’ti navattabbattā cāti dassento <bold>‘‘katokāsañhī’’</bold>tiādimāha. Vipākattike pana pañhāvārapaccanīye ‘‘vipākadhammadhammo vipākassa dhammassa ārammaṇapaccayena paccayo, upanissayapaccayena paccayo, kammapaccayena paccayo’’ti (paṭṭhā. 1.3.93) kammapaccayassa visuṃ <pageBreak edition="V" number="0.0231" /> uddhaṭattā, vedanāttike ca pañhāvārapaccanīye ‘‘nahetupaccayā naārammaṇapaccayā naupanissaye aṭṭhā’’ti (paṭṭhā. 1.2.87) vuttattā ‘‘vipākajanakampi kiñci kammaṃ upanissayapaccayo na hotī’’ti sakkā vattunti.</paragraph>
    <paragraph line="254"><bold>Tasmiṃ vā viruddho</bold>ti taṃnimittaṃ viruddho, <bold>viruddha</bold>nti vā pāṭho. <bold>Omāna</bold>nti parassa pavattaomānaṃ. <bold>Rāgo</bold> rañjanavasena pavattā kāmarāgataṇhā, ‘‘iti me cakkhuṃ siyā anāgatamaddhānaṃ, iti rūpā’’ti appaṭiladdhassa paṭilābhāya cittapaṇidahanataṇhā <bold>patthanā</bold>ti ayametesaṃ viseso.</paragraph>
    <paragraph line="255"><bold>Tesu</bold><pageBreak edition="M" number="0.0222" /><bold>aññampī</bold>ti tesu yaṃkiñci pubbe hanitato aññampi pāṇaṃ hanatīti attho.</paragraph>
    <paragraph line="256"><bold>Punappunaṃ āṇāpanavasena vā</bold>ti mātughātakammena sadisatāya pubbe pavattāyapi āṇattacetanāya mātughātakammanāmaṃ āropetvā vadanti. Esa nayo <bold>dvīhi pahārehī</bold>ti etthāpi.</paragraph>
    <paragraph line="257"><bold>Yatheva hi…pe… uppādeti nāmā</bold>ti rāgaṃ upanissāya dānaṃ detīti rāgaṃ upanissāya dānavasena saddhaṃ uppādetīti ayamattho vutto hotīti iminā adhippāyena vadati. Yathā rāgaṃ upanissāya dānaṃ detītievamādi hoti, evaṃ rāgādayo saddhādīnaṃ upanissayapaccayoti idampi hotīti dasseti. <bold>Kāyikaṃ sukha</bold>ntiādīnaṃ ekato dassanena visuṃyeva na etesaṃ paccayabhāvo, atha kho ekatopīti dassitaṃ hotīti daṭṭhabbaṃ.</paragraph>
    <paragraph line="258" number="425"><bold>Upatthambhakattena paccayattāyevā</bold>ti etena idaṃ dasseti – na purimavāresu viya imasmiṃ paccayena uppatti vuccati, atha kho tassa tassa paccayuppannassa tesaṃ tesaṃ dhammānaṃ taṃtaṃpaccayabhāvo, na ca pacchājātakkhandhā upatthambhakattena paccayā na honti, tenesa pacchājātapaccayo idha anulomato āgatoti.</paragraph>
    <paragraph line="259" number="427"><bold>Cetanā vatthussapi paccayo</bold>ti attano patiṭṭhābhūtassapi kammapaccayoti adhippāyo.</paragraph>
    <paragraph line="260">Kasmā <pageBreak edition="V" number="0.0232" /> panettha paccayavāre viya nissayaatthiavigatesu dumūlakadukāvasānā pañhā na uddhaṭāti? Alabbhamānattā. Tattha hi paccayuppannappadhānattā desanāya kusalo ca abyākato ca dhammā ekato uppajjamānā kusalābyākatapaccayā labbhantīti ‘‘kusalañca abyākatañca dhammaṃ paccayā kusalo ca abyākato ca dhammā uppajjantī’’ti (paṭṭhā. 1.1.246) vuttaṃ. Yato tato vā ubhayapaccayato paccayuppannassa uppattimattaṃyeva hi tattha adhippetaṃ, na ubhayassa ubhinnaṃ paccayabhāvoti. Idha pana paccayappadhānattā desanāya kusalābyākatā kusalābyākatānaṃ ubhinnaṃ nissayādibhūtā na labbhantīti <pageBreak edition="M" number="0.0223" /> ‘‘kusalo ca abyākato ca dhammā kusalassa ca abyākatassa ca dhammassa nissayapaccayena paccayo’’tiādi na vuttaṃ.</paragraph>
    <centered line="261">Pañhāvāravibhaṅgavaṇṇanā niṭṭhitā.</centered>
    <subhead line="262">Pañhāvārassa ghaṭane anulomagaṇanā</subhead>
    <paragraph line="263" number="439"><bold>‘‘Ettha pana purejātampi labbhatī’’</bold>ti vuttaṃ, yadi evaṃ kasmā ‘‘tathā’’ti vuttanti? ‘‘Tīṇī’’ti gaṇanamattasāmaññato.</paragraph>
    <paragraph line="264" number="440"> ‘‘Adhipatipaccaye ṭhapetvā vīmaṃsaṃ sesādhipatino visabhāgā’’ti purimapāṭho nidassanavasena daṭṭhabbo. Yasmā pana hetupaccayassa visabhāgena ekena ārammaṇena nidassanaṃ akatvā anantarādīni vadanto sabbe visabhāge dasseti, tasmā indriyamaggapaccayā ca visabhāgā dassetabbāti ‘‘adhipatindriyamaggapaccayesu ṭhapetvā paññaṃ sesā dhammā visabhāgā’’ti paṭhanti. <bold>Tathā bhāvābhāvato</bold> hetupaccayabhāve sahajātādipaccayabhāvato. Nanu yathā amohavajjānaṃ hetūnaṃ hetupaccayabhāve adhipatindriyamaggapaccayabhāvo natthīti paññāvajjānaṃ adhipatipaccayādīnaṃ visabhāgatā, evaṃ kusalādihetūnaṃ hetupaccayabhāve vipākapaccayabhāvābhāvato hetuvajjānaṃ vipākānaṃ visabhāgatāya bhavitabbanti? Na bhavitabbaṃ, ubhayapaccayasahite cittacetasikarāsimhi hetupaccayabhāve vipākapaccayattābhāvābhāvato. Yathā hi hetusahajātapaccayasahitarāsimhi satipi hetuvajjasabbhāve hetūnaṃ hetupaccayabhāve sahajātapaccayattābhāvo <pageBreak edition="V" number="0.0233" /> natthīti na hetuvajjānaṃ sahajātānaṃ hetussa visabhāgatā vuttā, evamidhāpīti. Esa nayo vippayuttapaccayepi. Apica paccayuppannasseva paccayā vuccantīti paccayuppannakkhaṇe tathā bhāvābhāvavasena sabhāgatāya vuccamānāya nānākkhaṇavasena visabhāgatā tasseva na vattabbāti.</paragraph>
    <paragraph line="265"><bold>Kusalā vīmaṃsā</bold>ti idaṃ ‘‘kusalā vīmaṃsādhipatī’’ti evaṃ vattabbaṃ. Na hi anadhipatibhūtā vīmaṃsā adhipatipaccayo hotīti.</paragraph>
    <paragraph line="266" number="441-443"><bold>‘‘Sace</bold><pageBreak edition="M" number="0.0224" /><bold>pana vippayuttapaccayo pavisati, itarāni dve labhatī’’</bold>ti purimapāṭho, ‘‘kusalo dhammo kusalassa ca abyākatassa cā’’ti idaṃ pana na labbhatīti ‘‘kusalo abyākatassa, abyākato abyākatassāti dve labhatī’’ti paṭhanti. <bold>Ūnataragaṇanesū</bold>ti yesu paviṭṭhesu ūnatarā gaṇanā hoti, tesūti attho. Tīṇi dve ekanti evaṃ ūnataragaṇanesu vā aññamaññādīsu pavisantesu tesaṃ vasena tikato ūnaṃ yathāladdhañca ekanti gaṇanaṃ labhatīti attho.</paragraph>
    <paragraph line="267"><bold>Avipākānī</bold>ti anāmaṭṭhavipākānīti attho, na vipākaheturahitānīti.</paragraph>
    <paragraph line="268"><bold>Tattha sabbepi sahajātavipākā cevā</bold>ti tattha ye sahajātā paccayuppannā vuttā, te sabbepi vipākā ceva vipākasahajātarūpā cāti attho. <bold>Taṃsamuṭṭhānarūpā cā</bold>ti ettha paṭisandhiyaṃ kaṭattārūpampi taṃsamuṭṭhānaggahaṇeneva saṅgaṇhātīti veditabbaṃ. ‘‘Taṃsamuṭṭhānarūpakaṭattārūpā ca labbhantī’’tipi paṭhanti. <bold>Catutthe vipākacittasamuṭṭhānarūpamevā</bold>ti etthāpi eseva nayo. ‘‘Kaṭattārūpañcā’’tipi pana paṭhanti.</paragraph>
    <paragraph line="269"><bold>Evampī</bold>ti ‘‘etesu pana ghaṭanesu sabbapaṭhamānī’’tiādinā vuttanayenapi. Ghaṭanesu pana yo yo paccayo mūlabhāvena ṭhito, taṃpaccayadhammānaṃ niravasesaūnaūnataraūnatamalābhakkamena ghaṭanā vuccati, niravasesalābhe ca paccayuppannānaṃ niravasesalābhakkamena. Tathā ūnalābhādīsūti ayaṃ kamo veditabbo.</paragraph>
    <centered line="270">Hetumūlakaṃ niṭṭhitaṃ.</centered>
    <paragraph line="271" number="445"> Vatthuvasena <pageBreak edition="V" number="0.0234" /> sanissayaṃ vakkhatīti na idaṃ labbhamānassapi vatthussa vasena ghaṭananti adhippāyenāha <bold>‘‘ārammaṇavaseneva vā’’</bold>ti.</paragraph>
    <paragraph line="272" number="446"><bold>Sahajātena pana saddhiṃ ārammaṇādhipati, ārammaṇādhipatinā ca saddhiṃ sahajātaṃ na labbhatī</bold>ti idaṃ yathā sahajātapurejātā eko nissayapaccayo atthipaccayo ca honti, evaṃ sahajātārammaṇādhipatīnaṃ ekassa adhipatipaccayabhāvassa abhāvato vuttaṃ <pageBreak edition="M" number="0.0225" />. Nissayabhāvo hi atthiavigatabhāvo ca sahajātapurejātanissayādīnaṃ samāno, na panevaṃ sahajātārammaṇādhipatibhāvo samāno. Sahajāto hi ārammaṇabhāvaṃ anupagantvā attanā saha pavattanavasena adhipati hoti, itaro ārammaṇaṃ hutvā attani ninnatākaraṇena. Sahajāto ca vijjamānabhāveneva upakārako, itaro atītānāgatopi ārammaṇabhāveneva, tasmā sahajātārammaṇapaccayā viya bhinnasabhāvā sahajātārammaṇādhipatinoti na te ekato eva adhipatipaccayabhāvaṃ bhajanti, teneva pañhāvāravibhaṅge ca ‘‘kusalo ca abyākato ca dhammā kusalassa dhammassa adhipatipaccayena paccayo’’tiādi na vuttanti.</paragraph>
    <paragraph line="273" number="447-452"> Sāhārakaghaṭanānaṃ purato vīriyacittavīmaṃsānaṃ sādhāraṇavasena anāhārakāmaggakāni saindriyaghaṭanāni vattabbāni siyuṃ ‘‘adhipatisahajātanissayaindriyaatthiavigatanti satta. Adhipatisahajātaaññamaññanissayaindriyasampayuttaatthiavigatanti tīṇi. Adhipatisahajātanissayaindriyavippayuttaatthiavigatanti tīṇi. Adhipatisahajātanissayavipākaindriyaatthiavigatanti ekaṃ. Adhipatisahajātaaññamaññanissayavipākaindriyasampayuttaavigatanti ekaṃ. Adhipatisahajātanissayavipākaindriyavippayuttaatthiavigatanti eka’’nti. Kasmā tāni na vuttānīti? Indriyabhūtassa adhipatissa āhāramaggehi aññassa abhāvā. Cittādhipati hi āhāro, vīriyavīmaṃsā ca maggo hoti, na ca añño indriyabhūto adhipati atthi, yassa vasena anāhārakāmaggakāni saindriyaghaṭanāni vattabbāni siyuṃ, tasmā tāni avatvā cittādhipatiādīnaṃ ekantena āhāramaggabhāvadassanatthaṃ sāhārakasamaggakāneva vuttāni. Tesu ca samaggakesu dve paccayadhammā labbhanti, sāhārakesu ekoyevāti samaggakāni pubbe vattabbāni siyuṃ. Saindriyakāni pana yehi āhāramaggehi bhinditabbāni <pageBreak edition="V" number="0.0235" />, tesaṃ kamavasena pacchā vuttāni. Aṭṭhakathāyaṃ pana <bold>sadisattā</bold>ti samaggakattena samānattā, anantararūpattāti vā attho.</paragraph>
    <paragraph line="274" number="457-460"><bold>Kusalābyākato abyākatassāti cattārī</bold>ti abyākatasahitassa kusalassa paccayabhāvadassanavasena kusalamūlakesveva dumūlakampi āharitvā vuttaṃ. <bold>Abyākate vatthurūpampī</bold>ti idaṃ ‘‘kaṭattārūpampī’’ti <pageBreak edition="M" number="0.0226" /> evaṃ vattabbaṃ. <bold>‘‘Dutiyaghaṭane abyākatavissajjane rūpesu vatthumeva labbhatī’’</bold>ti purimapāṭho, bhūtarūpampi pana labbhatīti ‘‘vatthuñca bhūtarūpañca labbhatī’’ti paṭhanti. <bold>‘‘Catutthe cittasamuṭṭhānarūpamevā’’</bold>ti vuttaṃ, ‘‘cittasamuṭṭhānarūpaṃ paṭisandhikkhaṇe kaṭattārūpañcā’’ti pana vattabbaṃ. <bold>Savipākesu paṭhame vipākā ceva vipākacittasamuṭṭhānarūpañcā</bold>ti ettha <bold>catutthe vipākacittasamuṭṭhānamevā</bold>ti idha ca kaṭattārūpampi vipākacittasamuṭṭhānaggahaṇena gahitanti daṭṭhabbaṃ. ‘‘Kaṭattārūpañcā’’tipi pana paṭhanti. Ettha pana sahajātaaññamaññanissayavipākasampayuttavippayuttaatthi avigatamūlakesu ghaṭanesu hetukammajhānamaggehi ghaṭanāni na yojitāni, yathāvuttesu atthiavigatamūlavajjesu āhārena, nissayavippayuttaatthiavigatavajjesu adhipatiindriyehi ca. Kasmāti? Tesu hi yojiyamānesu taṃtaṃcittuppādekadesabhūtā hetuādayo arūpadhammāva paccayabhāvena labbhanti. Tena tehi ghaṭanāni hetumūlakādīsu vuttasadisāneva rūpamissakattābhāvena suviññeyyānīti na vuttāni. Atthiavigatehi pana yojiyamāno āhāro nissayādīhi adhipatiindriyāni ca rūpamissakāni hontīti adhipatāhārindriyamūlakesu vuttasadisānipi ghaṭanāni atthiavigatamūlakesu nissayādimūlakesu ca āhārena adhipatindriyehi ca supākaṭabhāvatthaṃ yojitānīti daṭṭhabbānīti.</paragraph>
    <paragraph line="275" number="462-464"> Nissayamūlake <bold>‘‘chaṭṭhe tīṇīti kusalādīni cittasamuṭṭhānassā’’</bold>ti purimapāṭho, cakkhādīni pana cakkhuviññāṇādīnaṃ labbhantīti ‘‘abyākatassa cakkhāyatanādīni cā’’ti paṭhanti.</paragraph>
    <paragraph line="276" number="466"> Upanissayamūlake pakatūpanissayavasena vuttesu dvīsu paṭhame <bold>‘‘lokiyakusalākusalacetanā paccayabhāvato gahetabbā’’</bold>ti vuttaṃ, lokuttarāpi pana gahetabbāva.</paragraph>
    <paragraph line="277" number="473-477"> Kammamūlake <pageBreak edition="V" number="0.0236" /><bold>paṭisandhiyaṃ vatthupī</bold>ti ettha na pavatte viya khandhāyeva paccayuppannabhāvena gahetabbāti adhippāyo. Vipākāvipākasādhāraṇavasena vuttesu catūsu paṭhame <bold>‘‘arūpena saddhiṃ cittasamuṭṭhānarūpaṃ labbhatī’’</bold>ti vuttaṃ, kaṭattārūpampi pana labbhateva. Imasmiṃ pana kammamūlake ‘‘kammapaccayā ārammaṇe dve’’ti, ārammaṇamūlake ca ‘‘ārammaṇapaccayā kamme <pageBreak edition="M" number="0.0227" /> dve’’ti kasmā na vuttaṃ, nanu kusalākusalacetanā kammārammaṇānaṃ paṭisandhiyādīnaṃ kammapaccayo ārammaṇapaccayo ca hoti. Yathā ca ārammaṇabhūtaṃ vatthuṃ ārammaṇanissayapaccayabhāvena vuccati, evaṃ kammampi ārammaṇapaccayabhāvena vattabbanti? Na, dvinnaṃ paccayabhāvānaṃ aññamaññapaṭikkhepato. Paccuppannañhi vatthu nissayabhāvaṃ apariccajitvā tenevākārena tannissitena ālambiyamānaṃ nissayabhāvena ca nissayapaccayoti yuttaṃ vattuṃ. Kammaṃ pana tasmiṃ kate pavattamānānaṃ katūpacitabhāvena kammapaccayo hoti, nārammaṇākārena, visayamattatāvasena ca ārammaṇapaccayo hoti, na santānavisesaṃ katvā phaluppādanasaṅkhātena kammapaccayākārena, tasmā kammapaccayabhāvo ārammaṇapaccayabhāvaṃ paṭikkhipati, ārammaṇapaccayabhāvo ca kammapaccayabhāvanti ‘‘kammapaccayo hutvā ārammaṇapaccayo hotī’’ti, ‘‘ārammaṇapaccayo hutvā kammapaccayo hotī’’ti ca na sakkā vattunti na vuttaṃ. Esa ca sabhāvo vattamānānañca ārammaṇapurejātānaṃ vatthucakkhādīnaṃ, yaṃ ārammaṇapaccayabhāvena saha nissayādipaccayā hontīti vattabbatā, atītassa ca kammassa ayaṃ sabhāvo, yaṃ ārammaṇapaccayabhāvena saha kammapaccayo hotīti navattabbatā. Yathā sahajātapurejātanissayānaṃ saha nissayapaccayabhāvena vattabbatā sabhāvo, sahajātārammaṇādhipatīnañca saha adhipatipaccayabhāvena navattabbatā, evamidhāpīti.</paragraph>
    <paragraph line="278" number="478-483"><bold>Nirādhipativiññāṇāhāravasenā</bold>ti anāmaṭṭhādhipatibhāvassa viññāṇāhārassa vasenāti adhippāyo. <bold>Vatthu parihāyatī</bold>ti aññamaññampi labhantassa vatthussa vasena sabbassa kaṭattārūpassa parihānaṃ dasseti.</paragraph>
    <paragraph line="279" number="484-495"><bold>‘‘Tatiye arūpindriyāni rūpāna’’</bold>nti vuttaṃ, cakkhādīni ca pana cakkhuviññāṇādīnaṃ labbhanti. <bold>Tato vīriyavasena maggasampayuttāni chā</bold>ti ettha yadipi vīmaṃsā labbhati, vīriyassa pana vasena taṃsamānagatikā vīmaṃsāpi gahitāti ‘‘vīriyavasenā’’ti vuttaṃ.</paragraph>
    <paragraph line="280" number="511-514"> Vippayuttamūlake <pageBreak edition="V" number="0.0237" /><bold>‘‘dasame kusalādayo cittasamuṭṭhānāna’’</bold>nti vuttaṃ, paṭisandhiyaṃ pana ‘‘khandhā kaṭattārūpānaṃ vatthu ca khandhāna’’nti idampi labbhati. <bold>‘‘Ekādasame paṭisandhiyaṃ vatthu khandhāna’’</bold>nti vuttaṃ, taṃ vipākapaccayassa <pageBreak edition="M" number="0.0228" /> aggahitattā yassa vatthussa vasena ghaṭanaṃ kataṃ, tassa dassanavasena vuttaṃ. ‘‘Khandhā ca vatthussā’’ti idampi pana labbhateva. <bold>‘‘Dvādasame paṭisandhiyaṃ khandhā kaṭattārūpāna’’</bold>nti pubbapāṭho, cittasamuṭṭhānāni pana na vajjetabbānīti ‘‘dvādasame khandhā pavatte cittasamuṭṭhānarūpānaṃ paṭisandhiyaṃ kaṭattārūpānañcā’’ti paṭhanti.</paragraph>
    <paragraph line="281" number="515-518"> Atthipaccayamūlake paṭhamaghaṭane <bold>‘‘arūpavatthārammaṇamahābhūtaindriyāhārānaṃ vasena sahajātapurejātapacchājātapaccayā labbhantī’’</bold>ti vuttaṃ, ‘‘āhārindriyapaccayā cā’’tipi pana vattabbaṃ. Na hi indriyāhārānaṃ vasena sahajātādayo labbhantīti. <bold>‘‘Dutiye pacchājātakabaḷīkārāhārā na labbhantī’’</bold>ti vuttaṃ, sabbānipi pana alabbhamānāni dassetuṃ ‘‘pacchājātakabaḷīkārāhārarūpajīvitindriyarūpādiārammaṇāni ca na labbhantī’’ti paṭhanti, chaṭṭhaṃ sabbesaṃ indriyānaṃ vasena vuttaṃ. Sattame tato rūpajīvitindriyamattaṃ parihāyatīti evametesaṃ viseso vattabbo. <bold>Tato ekādasame</bold>ti ettha <bold>tato</bold>ti navamatoti attho. <bold>Terasame vatthārammaṇā</bold>ti ettha vatthuggahaṇena cakkhādivatthūnipi gahitāni, tathā <bold>cuddasame vatthumevā</bold>ti etthāpi. <bold>‘‘Sattarasame pana tadeva ārammaṇādhipatibhāvena, aṭṭhārasamepi tadeva ārammaṇūpanissayavasenā’’</bold>ti purimapāṭho, ‘‘ārammaṇūpanissayavasenā’’ti ayaṃ pana sattarasamato viseso na hoti, vatthārammaṇānaṃ pana sattarasame aṭṭhārasame ca vatthusseva paccayabhāvo visesoti ‘‘sattarasame pana ārammaṇādhipatibhāvena cakkhādīni ca, aṭṭhārasame vatthusseva ārammaṇūpanissayavasenā’’ti paṭhanti.</paragraph>
    <paragraph line="282" number="519"> Sahajātāni viya sahajātena kenaci ekena paccayena aniyamitattā tāni pakiṇṇakānīti vuttānīti ettha purejātapacchājātāhārindriyāni sahajātena aññamaññañca asāmaññavasena vippakiṇṇāni vuttāni. Ārammaṇamūlake anantarasamanantarapurejātāti ettha upanissayopi paṭhitabbo.</paragraph>
    <paragraph line="283">Yesu pākaṭā hutvā paññāyanti, tāni dassetuṃ <bold>‘‘hetumūlakādīna’’</bold>ntiādimāha. Alobhāditaṃtaṃnāmavasena <pageBreak edition="V" number="0.0238" /> pana hetuārammaṇādhipatiāhārindriyajhānamaggapaccayadhammā evaṃ pākaṭā hutvā na paññāyeyyunti te <pageBreak edition="M" number="0.0229" /> paricchedavasena dassento <bold>‘‘dvādaseva hi hetū’’</bold>tiādimāha. Tena ‘‘ettakāyeva paccayadhammā’’ti nicchayaṃ katvā pākaṭo hutvā apaññāyamānopi tesveva maggitabboti dasseti. Tattha <bold>cha ārammaṇā</bold>ti etena ārammaṇādhipati rūpādiārammaṇabhāvato saṅgahitoti taṃ aggahetvā <bold>‘‘cattāro adhipatayo’’</bold>ti vuttaṃ. <bold>Ekantena kusalavipākā</bold>ti idaṃ indriyesu aññindriyavasena labbhati. <bold>Ekantena akusalavipākā</bold>ti idaṃ pana na sakkā laddhuṃ. Jhānaṅgesvapi hi dukkhaṃ akusalameva vipākassa ajhānaṅgattā. Cittaṭṭhitipi akusalavipākakiriyā hotīti. Akusalassa vipākā akusalavipākāti evaṃ pana atthe gayhamāne indriyesu dukkhindriyavasena labbheyya, kusalavipākākusalavipākavisesena pana paccayayojanā natthīti ayamattho adhippetoti sakkā vattunti.</paragraph>
    <centered line="284">Pañhāvārassa ghaṭane anulomagaṇanā niṭṭhitā.</centered>
    <subhead line="285">Paccanīyuddhāravaṇṇanā</subhead>
    <paragraph line="286" number="527"><bold>Ekena lakkhaṇenā</bold>ti ‘‘kusalo dhammo kusalassa dhammassa nahetupaccayena paccayo’’ti hetupaccayato aññena paccayena paccayoti attho. Hetupaccayato ca aññe paccayā aggahitaggahaṇena aṭṭha honti, tesu kusalo kusalassa tīhi paccayehi paccayo, akusalassa dvīhi, evaṃ tasmiṃ tasmiṃ paccaye paccanīyato ṭhite tato aññe paccayā imesveva ārammaṇādīsu aṭṭhasu paccayesu yathāyogaṃ yojetabbāti idamettha lakkhaṇaṃ veditabbaṃ. Etesu ca aṭṭhasu paccayesu purimapurimehi asaṅgahite saṅgahetvā pacchimapacchimā vuttāti ārammaṇato aññesaṃ dvinnaṃ vasena upanissayo, vatthupurejātassa vasena purejātaṃ, sahajātato upanissayato ca, aññissā cetanāya vasena kammaṃ, sahajātato aññassa kabaḷīkārāhārassa vasena āhāro, sahajātato purejātato ca aññassa rūpajīvitindriyassa vasena indriyaṃ vuttanti daṭṭhabbaṃ. Evañca katvā ‘‘kusalo dhammo kusalassa dhammassa ārammaṇapaccayena paccayo, sahajātaupanissayapaccayena <pageBreak edition="M" number="0.0230" /> paccayo’’ticceva (paṭṭhā. 1.1.404, 419, 423) vuttaṃ <pageBreak edition="V" number="0.0239" />, tadaññābhāvā na vuttaṃ ‘‘kammāhārindriyapaccayena paccayo’’ti, tasmā ‘‘ārammaṇādhipati ārammaṇapaccaye saṅgahaṃ gacchatī’’ti evaṃ vattabbaṃ. Yaṃ pana parittattike pañhāvārapaccanīye ‘‘appamāṇo dhammo appamāṇassa dhammassa sahajātaupanissayapaccayena paccayo’’ti (paṭṭhā. 2.12.66, 74) ettha ārammaṇassa avacanaṃ, taṃ purimehi asaṅgahitavasena vuttānaṃ saṅgahitavivajjanābhāvato upanissayato aññārammaṇābhāvato ca, na pana ārammaṇūpanissayassa ārammaṇe asaṅgahitattā.</paragraph>
    <paragraph line="287">Atthiavigatapaccayā yadipi sahajātapurejātapacchājātāhārindriyānaṃ vasena pañcavidhāva, sahajātapurejātānaṃ pana pacchājātāhārānaṃ pacchājātindriyānañca sahāpi atthiavigatapaccayabhāvo hoti, na tiṇṇaṃ vippayuttatā viya visuṃyevāti <bold>‘‘atthiavigatesu ca ekekassa vasena chahi bhedehi ṭhitā’’</bold>ti atthiavigatapaccayalakkhaṇesu ekekaṃ saṅgahetvā vuttaṃ.</paragraph>
    <paragraph line="288"><bold>‘‘Rūpindriyapaccayo pana ajjhattabahiddhābhedato duvidho’’</bold>ti vuttaṃ, taṃ ‘‘ajjhattikabāhirabhedato’’ti evaṃ vattabbaṃ.</paragraph>
    <paragraph line="289"><bold>Catuvīsatiyāpī</bold>ti na soḷasannaṃyeva, nāpi aṭṭhannaṃyeva, atha kho catuvīsatiyāpīti attho. Ārammaṇabhūtānaṃ adhipatiupanissayapaccayānaṃ upanissaye nissayapurejātavippayuttaatthiavigatānañca purejāte saṅgaho atthīti ārammaṇapaccayaṃ ārammaṇapaccayabhāveyeva ṭhapetvā tadekadesassa tesañca upanissayādīsu saṅgahaṃ vattukāmo <bold>‘‘ārammaṇapaccaye ārammaṇapaccayova saṅgahaṃ gacchati, na sesā tevīsatī’’</bold>ti āha. <bold>Catutthe purejātapaccaye</bold>ti ettha yathā ‘‘upanissayapaccaye adhipatibhūto ārammaṇapaccayo’’ti vuttaṃ, evaṃ ‘‘purejātabhūto ārammaṇapaccayo’’tipi vattabbaṃ, taṃ pana tattha vuttanayena gahetuṃ sakkāti katvā na vuttaṃ siyā. Atha pana ‘‘ārammaṇato aññaṃ purejātaggahaṇena gahita’’nti na vuttaṃ, evaṃ sati upanissayaggahaṇenapi ārammaṇato aññassa gahitatāya bhavitabbanti ‘‘adhipatibhūto ārammaṇapaccayo upanissaye saṅgahaṃ gacchatī’’ti na vattabbaṃ siyāti.</paragraph>
    <paragraph line="290"><bold>Yesu</bold><pageBreak edition="M" number="0.0231" /><bold>pañhesu…pe… ekova paccayo āgato</bold>ti ettha āgatovāti evaṃ evasaddo ānetvā yojetabbo. Tena dvādasamacuddasamesu pañhesu sahajātapurejātesu ekeko paccayo na anāgato <pageBreak edition="V" number="0.0240" /> hoti, atha kho āgatovāti tesu aññatarapaṭikkhepe tepi pañhā parihāyantīti dassitaṃ hotīti. <bold>Yasmiṃ pana pañhe</bold>ti dutiyachaṭṭhapañhesu ekekavasena gahetvā ekavacanena niddisīyati. <bold>Eva</bold>nti ārammaṇaupanissayavasenāti attho. Tena dvādasamacuddasame nivatteti. Tesupi hi dve paccayā āgatā, na pana ārammaṇaupanissayavasenāti. <bold>Avasesānaṃ vasenā</bold>ti avasesānaṃ labbhamānānaṃ vasenāti daṭṭhabbaṃ. Na hi terasamapannarasamesu pacchājātepi paṭikkhitte āhārindriyānaṃ vasena te pañhā labbhanti, atha kho sahajātasseva vasenāti. <bold>Idameva cettha lakkhaṇa</bold>nti aṭṭhannaṃ paccayānaṃ sabbapaccayasaṅgāhakattaṃ, ukkaṭṭhavasena pañhāparicchedo, te te paccaye saṅgahetvā dassitapaccayaparicchedo, tasmiṃ tasmiṃ paccaye paṭikkhitte tassa tassa pañhassa parihānāparihānīti etaṃ sabbaṃ sandhāya vuttanti daṭṭhabbaṃ. Teneva <bold>‘‘iminā lakkhaṇenā’’</bold>ti vuttaṃ.</paragraph>
    <paragraph line="291"><bold>Tatrā</bold>ti pabhedaparihānīsu. <bold>Tīhi paccayehi ekūnavīsati paccayā dassitā</bold>ti ‘‘nahetupaccayā’’ti ettha labbhamānapaccaye sandhāya vuttaṃ. Ayaṃ pana paccayuddhāro sabbapaccanīyassa sādhāraṇalakkhaṇavasena vutto, na ‘‘nahetupaccayā’’ti ettheva labbhamānapaccayadassanavasena. Evañca katvā hetudukapañhāvārapaccanīye ‘‘hetudhammo hetussa dhammassa ārammaṇapaccayena paccayo, sahajātapaccayena paccayo, upanissayapaccayena paccayo’’ti (paṭṭhā. 3.1.43) vuttaṃ, aññathā ‘‘nahetupaccayā’’ti ettha labbhamānapaccayadassane ‘‘sahajātapaccayena paccayo’’ti na vattabbaṃ siyā, tasmā idhāpi sabbalabbhamānapaccayasaṅgahavasena paccayuddhārassa vuttattā tīhi paccayehi vīsati paccayā dassitāti daṭṭhabbā. Yaṃ vuttaṃ ‘‘tatrāyaṃ vitthārakathā’’ti, tatra pabhede vitthārakathaṃ vatvā parihānīyaṃ dassento <bold>‘‘tasmiṃ pana paccaye…pe… te parato vakkhāmā’’</bold>ti āha.</paragraph>
    <paragraph line="292" number="528"><bold>Tathā akusalādikesupi catūsu pañhesu tehi tehi paccayehi te teyeva paccayā dassitā</bold>ti kusalādikesu dassitehi <pageBreak edition="M" number="0.0232" /> aññesaṃ abhāvaṃ sandhāya vuttanti veditabbaṃ. Na hi ‘‘akusalo dhammo kusalassa dhammassā’’ti ettha dvīhi paccayehi tayo paccayā dassitā, atha kho dveyeva, abyākatassapi akusalo ārammaṇādhipatipaccayo na hotīti.</paragraph>
    <paragraph line="293" number="530"><bold>Sahajātapaccayā pana na honti vatthumissakattā</bold>ti asahajātapaccayena vatthunā sahajātapaccayabhāvena <pageBreak edition="V" number="0.0241" /> gahitattā tena saddhiṃ sahajātapaccayā na hontīti dasseti, na pana suddhānaṃ sahajātapaccayabhāvaṃ nivāreti. Vatthunā pana saddhiṃ yena nissayādinā paccayā honti, tameva nissayādiṃ visesetuṃ sahajātanti vuttanti dassento <bold>‘‘tasmā tesa’’</bold>ntiādimāha.</paragraph>
    <paragraph line="294">Imasmiṃ pana paccayuddhāre ārammaṇaupanissayakammaatthipaccayesu catūsu sabbapaccaye saṅgaṇhitvā kasmā tesaṃ vasena paccayuddhāro na katoti? Missakāmissakassa atthipaccayavibhāgassa duviññeyyattā. Na hi ‘‘avibhāgena atthipaccayena paccayo’’ti vutte sakkā viññātuṃ ‘‘kiṃ suddhena sahajātaatthipaccayena purejātapacchājātāhārindriyaatthipaccayena vā, atha sahajātapurejātamissakena pacchājātāhāramissakena pacchājātindriyamissakena vā’’ti. Atthipaccayavisesesu pana sahajātādīsu sarūpato vuccamānesu yattha suddhānaṃ sahajātādīnaṃ paccayabhāvo, tattha ‘‘sahajātapaccayena paccayo’’tiādinā suddhānaṃ, yattha ca missakānaṃ paccayabhāvo, tattha ‘‘sahajātaṃ purejāta’’ntiādinā missakānaṃ gahaṇato suviññeyyatā hoti, tasmā atthipaccayavisesadassanatthaṃ sahajātādayo gahitā, tena ca sabbapaccayānaṃ catūsu paccayesu saṅgaho dassito hoti.</paragraph>
    <paragraph line="295">Kasmā pana sahajātapurejāte aggahetvā nissayo, purejātapacchājāte aggahetvā vippayutto vā atthipaccayavisesabhāvena na vuttoti? Avattabbattā, nissayo tāva na vattabbo sahajātapurejātānaṃ suddhānaṃ missakānañca nissayapaccayabhāvato vibhajitabbatāya atthipaccayena avisiṭṭhattā, vippayuttapaccayo ca sahajātapurejātapacchājātabhāvato atthipaccayo viya visesitabboti so viya na vattabbo. Sahajātapurejātānañca missakānaṃ atthipaccayabhāvo hoti, na <pageBreak edition="M" number="0.0233" /> vippayuttabhāvo. Tathā sahajātapacchājātānañca missakānaṃ atthipaccayabhāvo hoti. Vakkhati hi ‘‘anupādinnaanupādāniyo dhammo upādinnupādāniyassa ca anupādinnaanupādāniyassa ca dhammassa atthipaccayena paccayo sahajātaṃ pacchājāta’’nti (paṭṭhā. 1.4.84), na pana vippayuttapaccayabhāvo, tasmā vippayuttaggahaṇena missakānaṃ atthipaccayabhāvassa aggahaṇato na so atthipaccayaviseso bhavituṃ yuttoti bhiyyopi na vattabbo.</paragraph>
    <paragraph line="296">Nanu ca sahajātapaccayo ca hetuādīhi visesitabboti sopi nissayavippayuttā viya atthipaccayavisesabhāvena <pageBreak edition="V" number="0.0242" /> na vattabboti? Na, viruddhapaccayehi avisesitabbattā. Nissayavippayuttā hi atthipaccayo viya uppattikālaviruddhehi paccayehi visesitabbā, na pana sahajāto. Hetuādayo hi sahajātā eva, na uppattikālaviruddhāti.</paragraph>
    <centered line="297">Paccanīyuddhāravaṇṇanā niṭṭhitā.</centered>
    <subhead line="298">Paccanīyagaṇanavaṇṇanā</subhead>
    <subhead line="299">Nahetumūlakavaṇṇanā</subhead>
    <paragraph line="300" number="532"><bold>Suddho ārammaṇapaccayo parihāyatī</bold>ti ettha suddhaggahaṇena na kiñci payojanaṃ. Ārammaṇe hi paccanīyato ṭhite adhipatipaccayādibhūto ārammaṇapaccayo parihāyatiyevāti. <bold>Suddho</bold>ti vā aṭṭhasu paccayesu kevalaṃ ārammaṇapaccayo parihāyati, na sesāti dasseti. <bold>Ekādasanna</bold>nti sahajāte saṅgahaṃ gacchantesu pannarasasu aññamaññavipākasampayuttavippayutte vajjetvā ekādasannaṃ vasena. <bold>Te</bold>ti te sahajāte antogadhāyeva tasmiṃ paṭikkhitte aññenākārena vissajjanaṃ na labhantīti dasseti, anantogadhā pana ārammaṇādhipatipurejātanissayādayo ārammaṇādiākārena labhantīti.</paragraph>
    <paragraph line="301"><bold>Kiñcāpi sahajātapaccayoyeva natthī</bold>ti tasmiṃ paṭikkhitte ime vārā na labbheyyuṃ, atha kho nissayaatthiavigatānaṃ vasena ete labhitabbā siyunti adhippāyo. <bold>Yasmā panā</bold>tiādinā yadipi sahajātapaccayo natthi <pageBreak edition="M" number="0.0234" />, yasmā pana sahajātapaccayadhamme ṭhitā ete na nissayādayo na honti, yasmā ca sahajāte paṭikkhitte ye paṭikkhittā honti, te idha sahajātapaṭikkhepena paṭikkhittā, tasmā tepi vārā na labbhantīti dasseti.</paragraph>
    <paragraph line="302"><bold>Ṭhapetvā sahajātapaccaya</bold>nti etena nissayādibhūtañca sahajātapaccayaṃ ṭhapetvāti vuttanti daṭṭhabbaṃ. Kusalato pavattamānesu kusalābyākatesu kusalassa kusalo aññamaññapaccayo hotīti <pageBreak edition="V" number="0.0243" /> imamatthaṃ sandhāyāha <bold>‘‘aññamaññapaccayadhammavasena pavattisabbhāvato’’</bold>ti. <bold>Ye dhammā aññamaññapaccayasaṅgahaṃ gatā</bold>ti tesaṃ tesaṃ paccayuppannānaṃ paccayabhāvena vuccamānā ye dhammā attano paccayuppannabhāvena vuccamānānaṃ aññamaññapaccayoti saṅgahaṃ gatāti attho. Kusalo ca kusalassa aññamaññapaccayoti katvā kusalābyākatānaṃ aññamaññapaccayasaṅgahaṃ gateheva dhammehi paccayo hoti, samudāyabhūto ekadesabhūtehīti ayamettha adhippāyo. Kusalo pana kusalassa aññamaññapaccayabhūteheva kusalābyākatānaṃ sahajātādīhi, na aññathāti aññamaññe paṭikkhitte so vāro parihāyatīti vattabbaṃ.</paragraph>
    <paragraph line="303"><bold>Catunnaṃ khandhānaṃ ekadesovā</bold>ti sahajāte sandhāya vuttaṃ. Asahajātā hi āhārindriyā rūpakkhandhekadesova honti. <bold>Te</bold>ti te vippayuttapaccayadhammā.</paragraph>
    <paragraph line="304" number="533"><bold>‘‘Dumūlakādivasena paccayagaṇanaṃ dassetu’’</bold>nti likhitaṃ, ‘‘paccanīyagaṇanaṃ dassetu’’nti pana vattabbaṃ. Paccanīyavāragaṇanā hi dassitāti.</paragraph>
    <paragraph line="305"><bold>‘‘Vipākaṃ panettha naupanissayapaccayena saddhiṃ ghaṭitattā na labbhatī’’</bold>ti vuttaṃ, vipākassapi pana kammaṃ upanissayo ahutvāpi kammapaccayo hotīti vipākattike dassitametanti.</paragraph>
    <centered line="306">Nahetumūlakavaṇṇanā niṭṭhitā.</centered>
    <paragraph line="307" number="534"><bold>Satta pañca tīṇi dve ekanti paricchinnagaṇanānī</bold>ti sattādiparicchedehi paricchinnagaṇanāni vissajjanāni hetumūlake dassitānīti āha.</paragraph>
    <paragraph line="308" number="538"><bold>Nanissayapaccayā</bold><pageBreak edition="M" number="0.0235" /><bold>naupanissayapaccayā napacchājāte tīṇī</bold>ti mūlakaṃ saṅkhipitvā dasamūlake ‘‘napacchājāte tīṇī’’ti vuttaṃ gaṇanaṃ uddharati. <bold>‘‘Tesu kaṭattārūpañca āhārasamuṭṭhānañca paccayuppanna’’</bold>nti vuttaṃ, dvīsu pana vipāko tatiye tesamuṭṭhānikakāyo ca paccayuppanno hotiyeva.</paragraph>
    <paragraph line="309" number="545"><bold>Abyākato ca sahajātaabyākatassā</bold>ti ‘‘arūpābyākato arūpābyākatassa, rūpābyākato <pageBreak edition="V" number="0.0244" /> ca rūpābyākatassā’’ti etaṃ dvayaṃ sandhāya vuttaṃ. Rūpābyākato pana arūpābyākatassa, arūpābyākato ca rūpābyākatassa sahajātapaccayo honto vippayuttapaccayo hotiyeva. ‘‘Abyākato sahajātāhārindriyavasena abyākatassāti evaṃ pañcā’’ti pana vattabbaṃ.</paragraph>
    <paragraph line="310" number="546"><bold>Noatthipaccayā nahetuyā navā</bold>ti ettha ‘‘ekamūlakekāvasānā anantarapakatūpanissayavasena labbhantī’’ti vuttaṃ, atthipaccaye pana paṭikkhitte aṭṭhasu paccayesu sahajātapurejātapacchājātāhārindriyāni paṭikkhittāni, ārammaṇaupanissayakammāni ṭhitānīti tesaṃ tiṇṇaṃ ṭhitānaṃ vasena labbhantīti vattabbaṃ. Sabbattha hi aṭṭhasu paccayesu ye ye paṭikkhittā, te te apanetvā ye ye ṭhitā, tesaṃ vasena te te vārā labbhantīti idamettha lakkhaṇanti. <bold>Yāva nissayampī</bold>ti na kevalaṃ nārammaṇeyeva ṭhatvā, atha kho yāva nissayaṃ, tāva ṭhatvāpi naupanissaye dve kātabbāti attho. Naupanissayato hi purimesu ca navapi labbhanti, naupanissaye pana pavatte atthiārammaṇaupanissayapaṭikkhepena satta paccayā paṭikkhittāti avasiṭṭhassa kammassa vasena dveyevāti.</paragraph>
    <centered line="311">Paccanīyagaṇanavaṇṇanā niṭṭhitā.</centered>
    <subhead line="312">Anulomapaccanīyavaṇṇanā</subhead>
    <paragraph line="313" number="550"><bold>Sadisavārā</bold>ti anurūpavārāti attho. Naaññamaññe laddhesu hi ekādasasu ‘‘kusalo kusalassa akusalo akusalassā’’ti ime hetuyā laddhesu sattasu imeheva dvīhi samānā honti, atthābhāvato <pageBreak edition="M" number="0.0236" /> pana na anurūpāti. Atha vā vacanato atthato ca uddesato yathāyogaṃ niddesato cāti sabbathā samānataṃ sandhāya <bold>‘‘sadisavārā’’</bold>ti āha.</paragraph>
    <paragraph line="314" number="551"><bold>Paṭisandhināmarūpaṃ sandhāyā</bold>ti paṭisandhiyaṃ hetunāmapaccayaṃ vatthurūpañca paccayuppannaṃ sandhāya <pageBreak edition="V" number="0.0245" />. <bold>Tīṇi kusalādīni cittasamuṭṭhānarūpassā</bold>ti ettha ‘‘abyākato kaṭattārūpassa cā’’ti idampi vattabbaṃ.</paragraph>
    <paragraph line="315" number="556"> Adhipatimūlake <bold>nahetuyā dasā</bold>ti dvinnampi adhipatīnaṃ vasena vuttaṃ, <bold>nārammaṇe sattā</bold>ti sahajātādhipatissa, <bold>nasahajāte sattā</bold>ti ārammaṇādhipatissāti evaṃ sabbattha tasmiṃ tasmiṃ paccaye paṭikkhitte ghaṭanesu ca tasmiṃ tasmiṃ paccaye ghaṭite mūlabhāvena ṭhite paccaye ye dhammā parihāyanti, ye ca tiṭṭhanti, te sādhukaṃ sallakkhetvā ye dhammā ṭhitā yesaṃ paccayā honti, tesaṃ vasena gaṇanā uddharitabbā. Anulome vuttaghaṭite hi mūlabhāvena ṭhapetvā ghaṭitāvasesā paccayā paccanīyato yojitāti tattha laddhāyeva paccanīyato ṭhitapaccayānaṃ vasena samānā ūnā ca sakkā viññātunti.</paragraph>
    <centered line="316">Anulomapaccanīyavaṇṇanā niṭṭhitā.</centered>
    <subhead line="317">Paccanīyānulomavaṇṇanā</subhead>
    <paragraph line="318" number="631"><bold>Ūnataragaṇanena saddhiṃ atirekagaṇanassapi gaṇanaṃ parihāpetvā</bold>ti ettha anulomato yojiyamānena paccayena saddhiṃ paccanīyato ṭhitassa atirekagaṇanassapi gaṇanaṃ parihāpetvāti adhippāyo. Parihāpanagaṇanāya ūnataragaṇanena saddhiṃ samānattañca na ekantikaṃ. Nahetunārammaṇadukassa hi gaṇanā adhipatipaccayena yojiyamānena ūnataragaṇanena saddhiṃ parihīnāpi adhipatipaccaye laddhagaṇanāya na samānā, atha kho tatopi ūnatarā hotīti āha <bold>‘‘na panetaṃ sabbasaṃsandanesu gacchatī’’</bold>ti.</paragraph>
    <paragraph line="319">Nissaye paccanīyato ṭhite sahajāte ca anulomato atiṭṭhamānānaṃ hetuādīnaṃ sahajātassa ca aṭṭhānaṃ pākaṭanti apākaṭameva <pageBreak edition="M" number="0.0237" /> dassento <bold>‘‘vatthupurejāto anulomato na tiṭṭhatī’’</bold>ti āha. <bold>Āhāre vā</bold>tiādinā idaṃ dasseti – sahajāte paccanīyato ṭhite anulomato atiṭṭhamānā jhānamaggasampayuttā āhāre vā indriye vā paccanīyato ṭhite tiṭṭhantīti <pageBreak edition="V" number="0.0246" /> hetuādayopi tiṭṭhanti. Sabbajhānamaggehi pana catukkhandhekadesabhūtānaṃ sampayuttena ca catukkhandhabhūtānaṃ sabbesaṃ tesaṃ anulomato ṭhānaṃ dassetīti daṭṭhabbaṃ, itaresu vattabbameva natthi. <bold>Adhipatiupanissayā</bold>ti ārammaṇamissānampi anulomato ṭhānaṃ dasseti.</paragraph>
    <paragraph line="320"><bold>‘‘Indriye ekanti rūpajīvitindriyavasenā’’</bold>ti vuttaṃ, ‘‘cakkhundriyādīnaṃ rūpajīvitindriyassa ca vasenā’’ti pana vattabbaṃ. <bold>Kamena gantvā vippayutte tīṇī</bold>ti idaṃ pākaṭabhāvatthaṃ ‘‘navamūlakādīsu vippayutte tīṇī’’ti evaṃ kesuci potthakesu uddhaṭaṃ. <bold>Imāni ca dve pacchājātindriyavasenā</bold>ti idaṃ ‘‘imāni ca dve pacchājātāhārindriyavasenā’’ti ca vattabbaṃ.</paragraph>
    <centered line="321">Nahetumūlakavaṇṇanā niṭṭhitā.</centered>
    <paragraph line="322" number="636"><bold>Naaññamaññapaccayā hetuyā tīṇīti kusalādīni cittasamuṭṭhānāna</bold>nti ettha ‘‘paṭisandhiyaṃ kaṭattārūpānañcā’’tipi vattabbaṃ. <bold>Hetuyā vuttehi tīhī</bold>ti vārasāmaññameva sandhāya vadati, tathā <bold>kamme tīṇīti hetuyā vuttānevā</bold>ti ca. Paccayesu pana sabbattha viseso sallakkhetabbo. <bold>Adhipatiyā tīṇī</bold>ti naaññamaññanahetunaārammaṇapaccayā adhipatiyā tīṇīti etāni heṭṭhā hetuyā vuttānevāti.</paragraph>
    <paragraph line="323" number="644"><bold>Yathā ca heṭṭhā</bold>ti yathā nahetumūlake yāva navipākā, tāva gantvā nāhārindriyesu ekekameva gahitaṃ, tathā idhāpi nārammaṇamūlakādīsu ekekameva gahitanti adhippāyo.</paragraph>
    <paragraph line="324" number="648"><bold>Nānākkhaṇikā kusalākusalacetanā kammasamuṭṭhānarūpassā</bold>ti ettha ‘‘vipākāna’’ntipi vattabbaṃ. <bold>Āhārindriyesu tīṇi sahajātasadisāni</bold> rūpassapi paccayabhāvato, <bold>jhānamaggādīsu tīṇi hetusadisāni</bold> arūpānaṃyeva paccayabhāvatoti adhippāyo daṭṭhabbo. <bold>Ādi</bold>-saddena ca ‘‘navippayuttanahetunārammaṇapaccayā adhipatiyā tīṇī’’tiādīni (paṭṭhā. 1.1.649) saṅgaṇhāti.</paragraph>
    <paragraph line="325" number="650"><bold>Yaṃ</bold><pageBreak edition="M" number="0.0238" /><pageBreak edition="V" number="0.0247" /><bold>panā</bold>ti yaṃ paccayaṃ sakaṭṭhāne anulomato labhantampi aggahetvā tato paretarā paccanīyato gayhanti, so paccayo pacchā anulomatova yojanaṃ labhatīti attho. Yathā pana nahetumūlakādīsu nāhāre ghaṭite indriyavasena, nindriye ca ghaṭite āhāravasena pañhalābho hotīti tesu aññataraṃ paccanīyato ayojetvā anulomato yojitaṃ, evaṃ noatthinoavigatamūlakesu upanissaye ghaṭite kammavasena, kamme ca ghaṭite upanissayavasena pañhalābho hotīti tesu aññataraṃ paccanīyato ayojetvā anulomato yojitanti veditabbaṃ. Evametasmiṃ paccanīyānulome sabbāni mūlāni dvedhā bhinnāni nāhāranindriyāni naupanissayanakammāni ca patvāti.</paragraph>
    <centered line="326">Paccanīyānulomavaṇṇanā niṭṭhitā.</centered>
    <centered line="327">Kusalattikavaṇṇanā niṭṭhitā.</centered>
    <subhead line="328">2. Vedanāttikavaṇṇanā</subhead>
    <paragraph line="329" number="1"> Vedanārūpanibbānāni pana tikamuttakāni paṭiccādiniyamaṃ paccayuppannavacanañca na labhanti. Paṭiccavārādīsu pana chasu yato hetupaccayādito tikadhammānaṃ uppatti vuttā, tattha yathānurūpato ārammaṇādipaccayabhāvena labbhantīti veditabbānīti.</paragraph>
    <paragraph line="330" number="10"><bold>Sabbaarūpadhammapariggāhakā pana sahajātādayo paccayā</bold>ti iminā kusalattikepi parihīnaṃ sahajātaṃ rūpārūpadhammapariggāhakattā ādimhi ṭhapetvā ādisaddena sabbārūpadhammapariggāhakavacanena ca paccayuppannavasena sabbaarūpadhammapariggāhakānaṃ ārammaṇādīnaṃ parihāniṃ dassetīti daṭṭhabbaṃ. Tena kusalattikaparihīnānaṃ sabbaṭṭhānikānaṃ catunnaṃ sabbatikādīsu parihāni dassitā hoti. <bold>Pacchājātapaccayañca vināva uppattito</bold>ti etena pana pacchājātapaccayassa anulome parihāniṃ, paccanīye ca lābhaṃ dasseti. <bold>Sahajātādayo</bold>ti vā sahajātamūlakā sahajātanibandhanā paṭiccādiṃ pharantehi sahajātadhammehi vinā paccayā ahontāti vuttaṃ hoti. Kasmā pana sahajātanibandhanā sabbārūpadhammapariggāhakā ca ye, teva <pageBreak edition="M" number="0.0239" /> parihāyanti <pageBreak edition="V" number="0.0248" />, na pana yo sahajātānibandhano sabbārūpadhammapariggāhako ca na hoti, so pacchājātoti tattha kāraṇaṃ vadanto <bold>‘‘sahajātādīhi vinā anuppattito pacchājātapaccayañca vināva uppattito’’</bold>ti āha. Tattha <bold>sahajātādīhi vinā</bold>ti sahajātanibandhanehi sabbārūpadhammapariggāhakehi ca vināti attho. Atha vā sahajātanibandhanānameva parihāni, na pacchājātassa sahajātānibandhanassāti ettheva kāraṇaṃ vadanto <bold>‘‘sahajātādīhi vinā anuppattito pacchājātapaccayañca vināva uppattito’’</bold>ti āha. Sahajātanibandhanāpi pana sabbaarūpadhammapariggāhakāyeva parihāyantīti dassitametanti.</paragraph>
    <paragraph line="331" number="17"><bold>Navipākepi eseva nayo</bold>ti nayadassanameva karoti, na ca paccayapaccayuppannasāmaññadassanaṃ. Sukhāya hi adukkhamasukhāya ca vedanāya sampayutte dhamme paṭicca tāhi vedanāhi sampayuttā ahetukakiriyadhammā vicikicchuddhaccasahajātamoho cāti ayañhettha nayoti. <bold>Navippayutte ekanti āruppe āvajjanavasena vutta</bold>nti idaṃ āvajjanāhetukamohānaṃ vasena vuttanti daṭṭhabbaṃ.</paragraph>
    <paragraph line="332" number="25-37"> Anulomapaccanīye <bold>yathā kusalattikaṃ, evaṃ gaṇetabba</bold>nti hetumūlakādīnaṃ nayānaṃ ekamūlakadvimūlakādivasena ca yojetvā gahetabbatāsāmaññaṃ sandhāya vuttaṃ, na gaṇanasāmaññaṃ. Ito paresupi evarūpesu eseva nayo. <bold>Ahetukassa pana cittuppādassā</bold>tiādi nahetumūlakaṃ sandhāya vuttaṃ, ‘‘ahetukassa pana cittuppādassa mohassa cā’’ti panettha vattabbaṃ. Mohassa cāpi hi ahetukassa adhipatiabhāvato adhipatino nahetumūlake anulomato aṭṭhānanti. <bold>Parivattetvāpī</bold>ti nahetupaccayā naadhipatipaccayā ārammaṇe tīṇīti evaṃ purato ṭhitampi ārammaṇādiṃ pacchato yojetvāti attho.</paragraph>
    <paragraph line="333" number="39"> Pañhāvāre <bold>domanassaṃ uppajjatī</bold>ti etena taṃsampayutte dasseti. Upanissayavibhaṅge ‘‘saddhāpañcakesu mānaṃ jappeti diṭṭhiṃ gaṇhātīti kattabbaṃ, avasesesu na kattabba’’nti idaṃ pāṭhagatidassanatthaṃ vuttaṃ, na pana rāgādīhi mānadiṭṭhīnaṃ anuppattito. Kusalattikepi hi rāgādīsu ‘‘mānaṃ jappeti diṭṭhiṃ gaṇhātī’’ti pāḷi na vuttā, ‘‘rāgo doso moho māno diṭṭhi patthanā rāgassa dosassa mohassa mānassa <pageBreak edition="M" number="0.0240" /> diṭṭhiyā patthanāya upanissayapaccayena paccayo’’ti (paṭṭhā. 1.2.53) pana rāgādīnaṃ mānadiṭṭhiupanissayabhāvo vutto. Tathā idhāpi daṭṭhabbanti <pageBreak edition="V" number="0.0249" />. ‘‘Sukhāya vedanāya sampayuttena pana cittena gāmaghātaṃ nigamaghātaṃ karotī’’ti somanassasampayuttalobhasahagatacittena gāmanigamaviluppanaṃ sandhāya vuttaṃ.</paragraph>
    <paragraph line="334" number="62"><bold>Suddhāna</bold>nti paccayapaccayuppannapadānaṃ anaññattaṃ dasseti. <bold>Purejātapacchājātā panettha na vijjanti.</bold><bold>Na hi purejātā pacchājātā vā arūpadhammā arūpadhammānaṃ paccayā hontī</bold>ti ettha <bold>purejātā</bold>ti imasmiṃ tike vuccamānā adhikārappattā sukhāya vedanāya sampayuttādayova arūpadhammānaṃ purejātā hutvā paccayā na honti purejātattābhāvatoti adhippāyo, tathā pacchājātattābhāvato pacchājātā vā hutvā na hontīti.</paragraph>
    <paragraph line="335" number="63-64"><bold>Sādhipatiamohavasenā</bold>ti adhipatibhāvasahitāmohavasenāti attho.</paragraph>
    <paragraph line="336" number="83-87"><bold>Nahetupaccayā…pe… naupanissaye aṭṭhā</bold>ti nahetupaccayā nārammaṇapaccayā naupanissaye aṭṭhāti evaṃ saṅkhipitvā uddharati. <bold>Nānākkhaṇikakammapaccayavasena veditabbā</bold>ti idaṃ ‘‘dukkhāya vedanāya sampayutto sukhāya vedanāya sampayuttassā’’ti etaṃ vajjetvā avasesesu aṭṭhasupi nānākkhaṇikakammapaccayasambhavaṃ sandhāya vuttaṃ. Na hi sahajātapaccayo aṭṭhasupi labbhati, atha kho tīsvevāti.</paragraph>
    <centered line="337">Vedanāttikavaṇṇanā niṭṭhitā.</centered>
    <subhead line="338">3. Vipākattikavaṇṇanā</subhead>
    <paragraph line="339" number="1-23"> Vipākattike <bold>vipākadhammaṃ paṭiccā</bold>ti vipākaṃ dhammaṃ paṭicca. Samāsenapi hi soyevattho vuttoti pāḷiyaṃ samāsaṃ katvā likhitaṃ.</paragraph>
    <paragraph line="340" number="24-52"><bold>‘‘Nevavipākanavipākadhammadhammaṃ</bold><pageBreak edition="M" number="0.0241" /><bold>paṭicca nevavipākanavipākadhammadhammo uppajjati navipākapaccayā’’</bold>ti etassa vibhaṅge <bold>‘‘mahābhūte paṭicca cittasamuṭṭhānaṃ rūpaṃ upādārūpa’’</bold>nti ettakameva <pageBreak edition="V" number="0.0250" /> vuttaṃ, na vuttaṃ ‘‘kaṭattārūpa’’nti. Taṃ khandhe paṭicca uppajjamānassa mahābhūte paṭicca uppattidassanatthattā na vuttaṃ. Na hettha kaṭattārūpassa khandhe paṭicca uppatti atthi, yassa mahābhūte paṭicca uppatti vattabbā siyā. Pavattiyaṃ pana kaṭattārūpaṃ <bold>‘‘asaññasattānaṃ…pe… mahābhūte paṭicca kaṭattārūpaṃ upādārūpa’’</bold>nti eteneva dassitaṃ hoti. Evañca katvā asaññasattānaṃ rūpasamānagatikattā nāhārapaccaye ca pavattiyaṃ kaṭattārūpaṃ na uddhaṭaṃ. Tampi hi uppādakkhaṇe āhārapaccayena vinā uppajjatīti uddharitabbaṃ siyāti.</paragraph>
    <centered line="341">Vipākattikavaṇṇanā niṭṭhitā.</centered>
    <subhead line="342">4. Upādinnattikavaṇṇanā</subhead>
    <paragraph line="343" number="15"> Upādinnattike <bold>anupādinnaanupādāniyaṃ dhammaṃ paṭicca anupādinnaanupādāniyo dhammo uppajjati nādhipatipaccayā</bold>ti etena sayaṃ adhipatibhūtattā avirahitārammaṇādhipatīsupi adhipati duvidhenapi adhipatipaccayena uppajjatīti na vattabbo, ayametassa sabhāvoti dasseti.</paragraph>
    <paragraph line="344" number="72"><bold>Upādinnupādāniyo kabaḷīkārāhāro upādinnupādāniyassa kāyassa āhārapaccayena paccayo</bold>ti ettha kammajānaṃ rūpānaṃ abbhantaragatā ojā tasseva kammajakāyassa rūpajīvitindriyaṃ viya kaṭattārūpānaṃ anupālanupatthambhanavasena paccayo, na janakavasenāti ayamattho aṭṭhakathāyaṃ vutto. Etasmiṃ pana atthe sati <bold>upādinnupādāniyo ca anupādinnaanupādāniyo ca dhammā upādinnupādāniyassa dhammassa atthipaccayena paccayo pacchājātindriya</bold>nti ettha ‘‘āhāra’’ntipi vattabbaṃ, yadi ca kammajā ojā sakalāparūpānameva āhārapaccayo hoti, evaṃ sati ‘‘upādinnupādāniyo kabaḷīkārāhāro anupādinnupādāniyassa kāyassa āhārapaccayena paccayo’’ti na vattabbaṃ siyā, vuttañcidaṃ, tampi anajjhohaṭāya sasantānagatāya upādinnojāya anupādinnupādāniyassa kāyassa āhārapaccayaṃ sandhāya vuttaṃ. Evañca sati <pageBreak edition="M" number="0.0242" /> ‘‘upādinnupādāniyo ca anupādinnaanupādāniyo ca dhammā anupādinnupādāniyassa <pageBreak edition="V" number="0.0251" /> dhammassa atthipaccayena paccayo’’ti (paṭṭhā. 1.4.85) ayampi pañho pacchājātāhāravasena uddharitabbo siyā, tasmā ajjhohaṭassa upādinnāhārassa lokuttarakkhaṇe abhāvato dumūlakesu paṭhamapañhe ‘‘āhāra’’nti na vuttaṃ. Dutiyapañho ca na uddhaṭo, na itarassa upādinnāhārassa kāmabhave asambhavābhāvatoti ajjhohaṭameva maṇḍūkādisarīragataṃ upādinnāhāraṃ sandhāya ‘‘upādinnupādāniyo kabaḷīkārāhāro upādinnupādāniyassa ca anupādinnupādāniyassa ca kāyassa āhārapaccayena paccayo’’ti (paṭṭhā. 1.4.74) vadantānaṃ vādo balavataro. Na hi ajjhohaṭamattāva maṇḍūkādayo kucchivitthataṃ na karonti, na ca balaṃ na upajāyanti, na ca rūpaviseso na viññāyatīti.</paragraph>
    <paragraph line="345">‘‘Anupādinnaanupādāniyo dhammo upādinnupādāniyassa ca anupādinnaanupādāniyassa ca dhammassa atthipaccayena paccayo sahajātaṃ pacchājāta’’nti (paṭṭhā. 1.4.83) evamādīhi idha vuttehi ekamūlakadukatikāvasānapañhavissajjanehi ‘‘kusalo dhammo kusalassa ca abyākatassa ca dhammassa atthipaccayena paccayo sahajāta’’ntiādinā idha dutiyadukāvasāne viya vissajjanaṃ labbhatīti viññāyati. Sukhāvabodhanatthaṃ pana tattha sahajātavaseneva vissajjanaṃ kataṃ. Paccanīye pana sahajātasseva apaṭikkhepe lābhato, paṭikkhepe ca alābhato sahajātapaccayavaseneva ekamūlakadukāvasānā tattha uddhaṭā, idha panetehi vissajjanehi eko dhammo sahajātādīsu atthipaccayavisesesu anekehipi anekesaṃ dhammānaṃ eko atthipaccayo hotīti dassitaṃ hoti. Eko hi dhammo ekassa dhammassa ekeneva atthipaccayavisesena atthipaccayo hoti, eko anekesaṃ ekenapi anekehipi, tathā aneko ekassa, aneko anekesaṃ samānatte paccayuppannadhammānaṃ, atthipaccayavisesesu pana pañcasu sahajātaṃ purejāteneva saha atthipaccayo hoti, anaññadhammatte pacchājātena ca, na nānādhammatte.</paragraph>
    <paragraph line="346">Yadi siyā, <bold>‘‘upādinnupādāniyo ca anupādinnaanupādāniyo ca dhammā upādinnupādāniyassa dhammassa atthipaccayena paccayo pacchājātaṃ indriya’’</bold>nti ettha ‘‘sahajāta’’ntipi vattabbaṃ siyā. Kammajānañhi bhūtānaṃ sahajātānaṃ <pageBreak edition="M" number="0.0243" /> pacchājātānañca lokuttarānaṃ ekakkhaṇe labbhamānānampi eko atthipaccayabhāvo natthi sahajātapacchājātānaṃ nānādhammānaṃ viruddhasabhāvattāti taṃ na vuttanti veditabbaṃ. Evañca katvā paccanīye ca <bold>‘‘naindriye bāvīsā’’</bold>ti vuttaṃ. Aññathā hi indriyapaṭikkhepepi sahajātapacchājātavasena tassa pañhassa <pageBreak edition="V" number="0.0252" /> lābhato ‘‘tevīsā’’ti vattabbaṃ siyāti. Purejātaṃ sahajāteneva saha atthipaccayo hoti, na itarehi, tampi vatthu taṃsahitapurejātameva, na itaraṃ. Kusalattike hi pañhāvāre ‘‘navippayuttapaccayā atthiyā pañcā’’ti (paṭṭhā. 1.1.649) vuttaṃ, sanidassanattike pana ‘‘vippayutte bāvīsā’’ti. Yaṃ pana tattha atthivibhaṅge paccayuddhāre ca timūlakekāvasānaṃ uddhaṭaṃ, taṃ vatthusahitassa ārammaṇapurejātassa sahajātena, saha paccayabhāvatoti pacchājātaṃ āhārindriyeheva, anaññadhammatte ca sahajātena ca, āhāro pacchājātindriyeheva, indriyaṃ pacchājātāhārenāti evametaṃ atthipaccayavibhāgaṃ sallakkhetvā anulome paccanīyādīsu ca labbhamānā pañhā uddharitabbā.</paragraph>
    <centered line="347">Upādinnattikavaṇṇanā niṭṭhitā.</centered>
    <subhead line="348">6. Vitakkattikavaṇṇanā</subhead>
    <paragraph line="349" number="22"> Vitakkattike paṭiccavārānulome <bold>adhipatiyā tevīsā</bold>ti sattasu mūlakesu yathākkamaṃ satta pañca tīṇi ekaṃ tīṇi tīṇi ekanti evaṃ tevīsa, <bold>aññamaññe aṭṭhavīsa</bold> satta pañca pañca tīṇi cattāri tīṇi ekanti evaṃ, <bold>purejāte ekādasa</bold> tīṇi cattāri dve dutiyatatiyadumūlakesu ekaṃ ekanti evaṃ, tathā āsevane. Aññāni gaṇanāni hetuārammaṇasadisāni.</paragraph>
    <paragraph line="350" number="31"> Paccanīye nādhipatipaccaye paṭhamapañhe ‘‘avitakkavicāramatte khandhe paṭicca avitakkavicāramattā adhipatī’’ti vatvā puna ‘‘vipākaṃ avitakkavicāramattaṃ ekaṃ khandhaṃ paṭiccā’’tiādinā vissajjanaṃ kataṃ, na pana avisesena. Kasmā? Vipākavajjānaṃ avitakkavicāramattakkhandhānaṃ ekantena sādhipatibhāvato <pageBreak edition="M" number="0.0244" />. Vipākānaṃ pana lokuttarānameva sādhipatibhāvo, na itaresanti te visuṃ niddhāretvā vuttā. Lokuttaravipākādhipatissa cettha purimakoṭṭhāseyeva saṅgaho veditabbo.</paragraph>
    <paragraph line="351" number="38"> Nāsevanamūlake <pageBreak edition="V" number="0.0253" /><bold>avitakkavicāramattaṃ vipākena saha gacchantenā</bold>ti etaṃ mūlaṃ avitakkavicāramattaavitakkavicārapadehi avitakkehi saha yojentena napurejātasadisaṃ pāḷigamanaṃ kātabbanti vuttaṃ hoti. Sadisatā cettha yebhuyyena visadisatā ca daṭṭhabbā. Tattha hi āruppe avitakkavicāramattaṃ idha vipākaṃ avitakkavicāramattantiādi yojetabbanti ayamettha viseso. Idañca nāsevanavibhaṅgānantaraṃ likhitabbaṃ, na jhānānantaraṃ, kesuci potthakesu likhitaṃ.</paragraph>
    <paragraph line="352">Paccayavāre <bold>paṭhamaghaṭane pavattipaṭisandhiyo</bold>ti dumūlakesu paṭhame sattasupi pañhesu pavattiñca paṭisandhiñca yojetvāti vuttaṃ hoti.</paragraph>
    <paragraph line="353" number="49"> Paccanīye <bold>sattasu ṭhānesu satta mohā uddharitabbā mūlapadesu evā</bold>ti savitakkasavicārādipadesu mūlapadameva avasānabhāvena yesu pañhesu yojitaṃ, tesu sattasu pañhesu satta mohā uddharitabbāti attho.</paragraph>
    <paragraph line="354">Pañhāvārapaccanīye ‘‘avitakkavicāramatto dhammo avitakkavicāramattassa dhammassa ārammaṇasahajātaupanissayakammapaccayena paccayo’’ti kesuci potthakesu pāṭho dissati, upanissayena pana saṅgahitattā ‘‘kammapaccayena paccayo’’ti na sakkā vattuṃ. Upādinnattikapañhāvārapaccanīye hi ‘‘anupādinnaanupādāniyo dhammo anupādinnaanupādāniyassa dhammassa sahajātaupanissayapaccayena paccayo’’ti (paṭṭhā. 1.4.58, 62) ettakameva vuttaṃ. Parittattikapañhāvārapaccanīye ca ‘‘mahaggato dhammo mahaggatassa dhammassa ārammaṇasahajātaupanissayapaccayena paccayo’’ti (paṭṭhā. 2.12.57, 65, 73) ettakameva vuttanti. Ettakameva ca avitakkavicāramattaṃ kammaṃ appamāṇaṃ mahaggatañca, tañca dubbalaṃ na hotīti etehiyeva vacanehi viññāyatīti.</paragraph>
    <centered line="355">Vitakkattikavaṇṇanā niṭṭhitā.</centered>
    <subhead line="356">8. Dassanenapahātabbattikavaṇṇanā</subhead>
    <paragraph line="357">Dassanenapahātabbattike <pageBreak edition="M" number="0.0245" /><pageBreak edition="V" number="0.0254" /><bold>dassanena pahātabbo dhammo bhāvanāya pahātabbassa dhammassa ekenapi paccayena paccayo na hotī</bold>ti idaṃ paṭiccasamuppādavibhaṅge vicāritanayena vicāretabbanti.</paragraph>
    <centered line="358">Dassanenapahātabbattikavaṇṇanā niṭṭhitā.</centered>
    <subhead line="359">Pucchāgaṇanagāthāyo</subhead>
    <gatha1 line="360">Kusalādi ekakattaya-mathādi antena majjhimantena;</gatha1>
    <gathalast line="361">Ādi ca majjhena dukā, tayo tikeko ca viññeyyo.</gathalast>
    <gatha1 line="362">Tesvekekaṃ mūlaṃ katvā, taṃ sattasattakā pucchā;</gatha1>
    <gathalast line="363">Ekekapaccaye yathā, bhavanti ekūnapaññāsa.</gathalast>
    <gatha1 line="364">Chasattatādhikasataṃ, sahassamekañca suddhike pucchā;</gatha1>
    <gathalast line="365">Esa ca nayonulome, paccanīye cāti nāññattha.</gathalast>
    <gatha1 line="366">Rāsiguṇitassa rāsissaḍḍhaṃ, saha rāsikassa piṇḍo so;</gatha1>
    <gathalast line="367">Rāsissa vā sahekassaḍḍhaṃ, puna rāsinā guṇitaṃ.</gathalast>
    <gatha1 line="368">Iti hetumūlakāduka-tikādayo chacca sattatisatā dve;</gatha1>
    <gathalast line="369">Catuvīsatettha pucchā, aḍḍhuḍḍhasahassanahutañca.</gathalast>
    <gatha1 line="370">Tāsaṃ <pageBreak edition="V" number="0.0255" /> yasmā suddhika-nayo na paccekapaccaye tasmā;</gatha1>
    <gathalast line="371">Catuvīsatiguṇitānaṃ, sasuddhikānaṃ ayaṃ gaṇanā.</gathalast>
    <gatha1 line="372">Lakkhattayaṃ dvinahutaṃ, pañca sahassāni satta ca satāni;</gatha1>
    <gathalast line="373">Dvāpaññāsā etā, anulome piṇḍitā pucchā.</gathalast>
    <gatha1 line="374">Anulomasadisagaṇanā, bhavanti pucchānaye ca paccanīye;</gatha1>
    <gathalast line="375">Hāpetvā pana sese, nayadvaye suddhike laddhā.</gathalast>
    <gatha1 line="376">Chappaññāsa bhavanti pucchā, chasatasahitañca lakkhaterasakaṃ;</gatha1>
    <gathalast line="377">Pucchānayesu gaṇitā, paṭiccavāre catūsvapi.</gathalast>
    <gatha1 line="378">Sattahi <pageBreak edition="M" number="0.0246" /> guṇitā kusalattike dvayaṃ, navutiñceva pañcasatā;</gatha1>
    <gathalast line="379">Cattāri sahassāni ca, tathekanavute ca lakkhakā.</gathalast>
    <gatha1 line="380">Nādvāvīsati guṇitā, tikesu sabbesu vīsati ca koṭi;</gatha1>
    <gathalast line="381">Lakkhattayaṃ sahassaṃ, catuvīsati cāpi viññeyyā.</gathalast>
    <centered line="382">Tikapaṭṭhānaṃ.</centered>
    <gatha1 line="383">Ekakapaccaye pana, nava nava katvā sasoḷasadvisataṃ;</gatha1>
    <gathalast line="384">Hetudukapaṭhamavāre, paṭhamanaye suddhike pucchā.</gathalast>
    <gatha1 line="385">Hetādimūlakanaye-svekekasmiṃ dukādibhedayute;</gatha1>
    <gathalast line="386">Caturāsīticatusata-sahitaṃ sahassadvayaṃ pucchā.</gathalast>
    <gatha1 line="387">Tā catuvīsatiguṇitā, sasuddhikā ettha honti anulome;</gatha1>
    <gathalast line="388">Dvattiṃsaṭṭhasatādhika-sahassanavakaḍḍhalakkhakā.</gathalast>
    <gatha1 line="389">Evaṃ <pageBreak edition="V" number="0.0256" /> paccanīye dve, suddhikarahitā catūsvato honti;</gatha1>
    <gathalast line="390">Channavutaṭṭhasataṭṭha-tiṃsasahassadvilakkhakāni.</gathalast>
    <gatha1 line="391">Tā pana sattaguṇā dve, sattatisatadvayaṃ sahassāni;</gatha1>
    <gathalast line="392">Dvāsattati honti tato, soḷasa lakkhāni hetuduke.</gathalast>
    <gatha1 line="393">Tā sataguṇā dukasate, satadvayaṃ sattavīsati sahassā;</gatha1>
    <gathalast line="394">Dvāsattatilakkhāni ca, soḷasakoṭi tato pucchā.</gathalast>
    <centered line="395">Dukapaṭṭhānaṃ.</centered>
    <gatha1 line="396">Dukatikapaṭṭhāne tika-pakkhepo hoti ekamekaduke;</gatha1>
    <gathalast line="397">Tassa chasaṭṭhiguṇena te, chasaṭṭhisataṃ dukā honti.</gathalast>
    <gatha1 line="398">Hetudukaladdhapucchā, guṇitā tehi ca honti tikapadameva;</gatha1>
    <gathalast line="399">Dukapaṭṭhāne pucchā, tāsaṃ gaṇanā ayaṃ ñeyyā.</gathalast>
    <gatha1 line="400">Dvāpaññāsa satāni ca, naveva nahutāni nava ca saṭṭhiñca;</gatha1>
    <gathalast line="401">Lakkhāni tīhi sahitaṃ, sataṃ sahassañca koṭinaṃ.</gathalast>
    <centered line="402">Dukatikapaṭṭhānaṃ.</centered>
    <gatha1 line="403">Tikadukapaṭṭhāne <pageBreak edition="M" number="0.0247" /> tika-mekekaṃ dvisatabhedanaṃ katvā;</gatha1>
    <gathalast line="404">Dvāvīsadvisataguṇā, ñeyyā kusalattike laddhā.</gathalast>
    <gatha1 line="405">Pucchā aṭṭhasatādhika-catusahassadvilakkhayuttānaṃ;</gatha1>
    <gathalast line="406">Koṭīnaṃ chakkamatho, koṭisahassāni cattāri.</gathalast>
    <centered line="407">Tikadukapaṭṭhānaṃ.</centered>
    <gatha1 line="408">Tikatikapaṭṭhāne <pageBreak edition="V" number="0.0257" />, tesaṭṭhividhekekabhedanā tu tikā;</gatha1>
    <gathalast line="409">Tehi ca guṇitā kusala-ttikapucchāpi honti pucchā tā.</gathalast>
    <gatha1 line="410">Dvādasa pañcasatā catu-saṭṭhisahassāni navuti cekūnā;</gatha1>
    <gathalast line="411">Lakkhānamekasaṭṭhi, dvādasasatakoṭiyo ceva.</gathalast>
    <centered line="412">Tikatikapaṭṭhānaṃ.</centered>
    <gatha1 line="413">Dvayahīnadvayasataguṇo, ekeko dukaduke tehi;</gatha1>
    <gathalast line="414">Hetuduke laddhā saṅkhya-bhedehi ca vaḍḍhitā pucchā.</gathalast>
    <gatha1 line="415">Chasatayutāni pañcā-sītisahassāni lakkhanavakañca;</gatha1>
    <gathalast line="416">Ekādasāpi koṭi, puna koṭisatāni tettiṃsa.</gathalast>
    <centered line="417">Dukadukapaṭṭhānaṃ.</centered>
    <gatha1 line="418">Sampiṇḍitā tu pucchā, anulome chabbidhepi paṭṭhāne;</gatha1>
    <gathalast line="419">Chattiṃsatisatasahassa-ṭṭhakayutasattanahutāni.</gathalast>
    <gatha1 line="420">Lakkhāni chacca cattā-līseva navātha koṭiyo dasa ca;</gatha1>
    <gathalast line="421">Sattakoṭisatehi ca, koṭisahassāni nava honti.</gathalast>
    <gatha1 line="422">Tā catuguṇitā pucchā, catuppabhede samantapaṭṭhāne;</gatha1>
    <gathalast line="423">Catucattālīsasatattayaṃ, sahassāni terasa ca.</gathalast>
    <gatha1 line="424">Sattāsīti <pageBreak edition="M" number="0.0248" /><pageBreak edition="V" number="0.0258" /> ca lakkhānaṃ, koṭīnañca sattasattatiyo;</gatha1>
    <gathalast line="425">Hontiṭṭhasatāniṭṭha-tiṃsasatasahassāni iti gaṇanā.</gathalast>
    <centered line="426">Paṭṭhānassa pucchāgaṇanagāthā.</centered>
    <centered line="427">Paṭṭhānapakaraṇa-mūlaṭīkā samattā.</centered>
    <centered line="428">Iti bhadantaānandācariyakena katā līnatthapadavaṇṇanā</centered>
    <centered line="429">Abhidhammassa mūlaṭīkā samattā.</centered>
  </content>
</document>