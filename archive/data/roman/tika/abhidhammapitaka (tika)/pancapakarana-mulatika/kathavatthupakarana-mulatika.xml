<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/abh03t.tik2.xml</normativeSource>
    <archivePath>roman/tika/abhidhammapitaka (tika)/pancapakarana-mulatika/kathavatthupakarana-mulatika.xml</archivePath>
    <baseFileName>kathavatthupakarana-mulatika</baseFileName>
    <titlePath>Kathāvatthupakaraṇa-mūlaṭīkā - Pañcapakaraṇa-mūlaṭīkā - Abhidhammapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <chapter line="1">Kathāvatthupakaraṇa-mūlaṭīkā</chapter>
    <subhead line="2">Ganthārambhakathāvaṇṇanā</subhead>
    <paragraph line="3"><bold>Kathānaṃ</bold><pageBreak edition="M" number="0.0047" /><pageBreak edition="V" number="0.0046" /><bold>vatthubhāvato</bold>ti kathāsamudāyassa pakaraṇassa attano ekadesānaṃ okāsabhāvaṃ vadati. Samudāye hi ekadesā antogadhāti. Yena pakārena saṅkhepena adesayi, taṃ dassento <bold>‘‘mātikāṭhapaneneva ṭhapitassā’’</bold>ti āha.</paragraph>
    <subhead line="4">Nidānakathāvaṇṇanā</subhead>
    <paragraph line="5"><bold>Anupādisesāya nibbānadhātuyā parinibbāyī</bold>ti parinibbānameva parinibbānassa parinibbānantarato visesanatthaṃ karaṇabhāvena vuttaṃ. Yāya vā nibbānadhātuyā adhigatāya pacchimacittaṃ appaṭisandhikaṃ jātaṃ, sā tassa appaṭisandhivūpasamassa karaṇabhāvena vuttāti. <bold>Dubbalapakkha</bold>nti na kāḷāsokaṃ viya balavantaṃ, atha kho ekamaṇḍalikanti vadanti. Dhammavādīadhammavādīvisesajananasamatthāya pana paññāya abhāvato dubbalatā vuttā. <bold>Tesaṃyevā</bold>ti bāhuliyānameva <pageBreak edition="V" number="0.0047" />, bahussutikātipi nāmaṃ. <bold>Bhinnakā</bold>ti mūlasaṅgītito mūlanikāyato vā bhinnā, laddhiyā suttantehi liṅgākappehi ca visadisabhāvaṃ gatāti attho.</paragraph>
    <paragraph line="6"><bold>Mūlasaṅgaha</bold>nti pañcasatikasaṅgītiṃ. <bold>Aññatra saṅgahitā</bold>tiādīsu dīghādīsu aññatra saṅgahitato suttantarāsito taṃ taṃ suttaṃ nikkaḍḍhitvā aññatra akariṃsūti vuttaṃ hoti. Saṅgahitato vā aññatra asaṅgahitaṃ suttaṃ aññatra katthaci akariṃsu, aññaṃ vā akariṃsūti attho. <bold>Atthaṃ dhammañcā</bold>ti pāḷiyā atthaṃ pāḷiñca. <bold>Vinaye nikāyesu ca pañcasū</bold>ti vinaye ca avasesapañcanikāyesu ca.</paragraph>
    <paragraph line="7">‘‘Dvepānanda <pageBreak edition="M" number="0.0048" />, vedanā vuttā mayā pariyāyenā’’tiādi (ma. ni. 2.89) <bold>pariyāyadesitaṃ</bold>. Upekkhāvedanā hi santasmiṃ paṇīte sukhe vuttā bhagavatāti ayañhettha pariyāyo. ‘‘Tisso imā, bhikkhave, vedanā sukhā dukkhā upekkhā vedanā’’tiādi (saṃ. ni. 4.249-251) <bold>nippariyāyadesitaṃ</bold>. Vedanāsabhāvo hi tividhoti ayamettha nippariyāyatā. ‘‘Sukhāpi vedanā aniccā saṅkhatā’’tiādi (dī. ni. 2.123) <bold>nītatthaṃ</bold>. ‘‘Yaṃ kiñci vedayitaṃ, sabbaṃ taṃ dukkha’’ntiādi (saṃ. ni. 2.32) <bold>neyyatthaṃ</bold>. ‘‘Tīhi, bhikkhave, ṭhānehi jambudīpakā manussā uttarakuruke ca manusse adhiggaṇhanti deve ca tāvatiṃse’’tiādikaṃ (a. ni. 9.21) <bold>aññaṃ sandhāya bhaṇitaṃ</bold> gahetvā <bold>aññaṃ atthaṃ ṭhapayiṃsu</bold>. ‘‘Natthi devesu brahmacariyavāso’’tiādikaṃ (kathā. 270) suttañca aññaṃ sandhāya bhaṇitaṃ atthañca aññaṃ ṭhapayiṃsūti evamettha attho daṭṭhabbo. ‘‘Atthekacco puggalo attahitāya paṭipanno’’tiādi (pu. pa. mātikā 4.24) <bold>byañjanacchāyāya</bold> saṇhasukhumaṃ suññatādi<bold>atthaṃ bahuṃ vināsayuṃ</bold>.</paragraph>
    <paragraph line="8"><bold>Vinayagambhīra</bold>nti vinaye gambhīrañca ekadesaṃ chaḍḍetvāti attho. Kilesavinayena vā gambhīraṃ ekadesaṃ suttaṃ chaḍḍetvāti attho. <bold>Patirūpa</bold>nti attano adhippāyānurūpaṃ <bold>suttaṃ,</bold> suttapatirūpakaṃ vā asuttaṃ. Ekacce aṭṭhakathākaṇḍameva vissajjiṃsu, ekacce sakalaṃ abhidhammapiṭakanti āha <bold>‘‘atthuddhāraṃ abhidhammaṃ chappakaraṇa’’</bold>nti. Kathāvatthussa savivādattepi avivādāni chappakaraṇāni paṭhitabbāni siyuṃ, tāni nappavattantīti hi dassanatthaṃ <bold>‘‘chappakaraṇa’’</bold>nti vuttanti. Tatiyasaṅgītito vā pubbe pavattamānānaṃ vasena <bold>‘‘chappakaraṇa’’</bold>nti vuttaṃ <pageBreak edition="V" number="0.0048" />. <bold>Aññānī</bold>ti aññāni abhidhammapakaraṇādīni. <bold>Nāma</bold>nti yaṃ buddhādipaṭisaṃyuttaṃ na hoti mañjusirītiādikaṃ, taṃ nikāyanāmaṃ. <bold>Liṅga</bold>nti nivāsanapārupanādivisesakataṃ saṇṭhānavisesaṃ. Sikkādikaṃ <bold>parikkhāraṃ</bold>. <bold>Ākappo</bold> ṭhānādīsu aṅgaṭṭhapanaviseso daṭṭhabbo. <bold>Karaṇa</bold>nti cīvarasibbanādikiccaviseso.</paragraph>
    <paragraph line="9"><bold>Saṅkantikassapikena</bold> nikāyena vādena vā bhinnā <bold>saṅkantikā</bold>ti attho. <bold>Saṅkantikānaṃ</bold> bhedā <bold>suttavādī anupubbena bhijjatha</bold> bhijjiṃsūti attho. <bold>Bhinnavādenā</bold>ti bhinnā vādā etasminti bhinnavādo, tena abhinnena <pageBreak edition="M" number="0.0049" /> theravādena saha aṭṭhārasa hontīti vuttaṃ hoti. <bold>Bhinnavādenā</bold>ti vā bhinnāya laddhiyā aṭṭhārasa honti, te sabbepi sahāti attho. <bold>Theravādānamuttamo</bold>ti ettha <bold>thera</bold>-iti avibhattiko niddeso. Therānaṃ ayanti thero. Ko so? Vādo. Thero vādānamuttamoti ayamettha attho.</paragraph>
    <paragraph line="10">Uppanne vāde sandhāya <bold>‘‘parappavādamathana’’</bold>nti āha. Āyatiṃ uppajjanakavādānaṃ paṭisedhanalakkhaṇabhāvato <bold>‘‘āyatilakkhaṇa’’</bold>nti vuttaṃ.</paragraph>
    <centered line="11">Nidānakathāvaṇṇanā niṭṭhitā.</centered>
    <title line="12">Mahāvaggo</title>
    <subhead line="13">1. Puggalakathā</subhead>
    <subhead line="14">1. Suddhasaccikaṭṭho</subhead>
    <title line="15">1. Anulomapaccanīkavaṇṇanā</title>
    <paragraph line="16" number="1"> Māyāya <pageBreak edition="M" number="0.0050" /><pageBreak edition="V" number="0.0049" /> amaṇiādayo maṇiādiākārena dissamānā ‘‘māyā’’ti vuttā. Abhūtena maṇiudakādiākārena gayhamānā māyāmarīciādayo abhūtaññeyyākārattā asaccikaṭṭhā. Yo tathā na hoti, so saccikaṭṭhoti dassento āha <bold>‘‘māyā…pe… bhūtattho’’</bold>ti. Anussavādivasena gayhamāno tathāpi hoti aññathāpīti tādiso ñeyyo na paramattho, attapaccakkho pana paramatthoti dassento āha <bold>‘‘anussavā…pe… uttamattho’’</bold>ti.</paragraph>
    <paragraph line="17"><bold>Chalavādassā</bold>ti atthīti vacanasāmaññena atthīti vuttehi rūpādīhi sāmaññavacanassāti adhippāyo. ‘‘So sacci…pe… laddhiṃ gahetvā āmantāti paṭijānātī’’ti vacanato pana ‘‘chalavādassā’’ti na sakkā vattuṃ. Na hi laddhi chalanti. <bold>Okāsaṃ adadamāno</bold>ti patiṭṭhaṃ pacchindanto. Yadi saccikaṭṭhena upalabbhati, rūpādayo viya upalabbheyya, tathā anupalabbhanīyato na tava vādo tiṭṭhatīti nivattentoti adhippāyo. <bold>Taṃ sandhāyā</bold>ti ‘‘yo saccikaṭṭho’’ti ettha vutto yo saccikaṭṭho, so sappaccayādibhāvena dīpito ‘‘rūpañca upalabbhatī’’tiādīsu āgato dhammappabhedoti dasseti.</paragraph>
    <paragraph line="18"><bold>‘‘Tena</bold><pageBreak edition="V" number="0.0050" /><bold>saccikaṭṭhaparamatthenā’’</bold>ti vatvā <bold>‘‘tenākārenā’’</bold>ti vadato ayamadhippāyo – saccikaṭṭhaparamatthākārena upalabbhamānaṃ saccikaṭṭhaparamatthena upalabbhamānaṃ nāma hotīti. Aññathā tatoti tassa tenākārenāti vattabbaṃ siyā. Ko panetissā purimapucchāya ca visesoti? Purimapucchāya sattapaññāsavidho dhammappabhedo yathā bhūtena sabhāvatthena upalabbhati, evaṃ puggalo upalabbhatīti vuttaṃ. Idha pana bhūtasabhāvatthena upalabbhamāno so dhammappabhedo yena ruppanādisappaccayādiākārena upalabbhati, kiṃ tenākārena puggalopi <pageBreak edition="M" number="0.0051" /> upalabbhatīti esa viseso. Yathā pana rūpaṃ viya bhūtasabhāvatthena upalabbhamānā vedanā na ruppanākārena upalabbhati, evaṃ dhammappabhedo viya bhūtasabhāvatthena upalabbhamāno puggalo na ruppanādisappaccayādiākārena upalabbhatīti sakkā paravādinā vattunti acodanīyaṃ etaṃ siyā. Avajānanañca tassa yuttanti niggaho ca na kātabbo. Dhammappabhedato pana aññassa saccikaṭṭhassa asiddhattā dhammappabhedākāreneva codeti. Avajānaneneva niggahaṃ dasseti. Anujānanāvajānanapakkhā sāmaññavisesehi paṭiññāpaṭikkhepapakkhā anulomapaṭilomapakkhā paṭhamadutiyanayāti ayametesaṃ viseso veditabbo.</paragraph>
    <paragraph line="19"><bold>‘‘Tena vata re vattabbe’’</bold>ti vadanto vattabbassa avacane dosaṃ pāpetīti iminā adhippāyena <bold>‘‘niggahassa pāpitattā’’</bold>ti vuttanti daṭṭhabbaṃ. <bold>‘‘Evametaṃ niggahassa ca anulomapaṭilomato catunnaṃ pāpanāropanañca vuttattā upalabbhatītiādikaṃ anulomapañcakaṃ nāmā’’</bold>ti vuttaṃ, anulomapaṭilomato pana dvīhi ṭhapanāhi saha sattakena bhavitabbaṃ, taṃvajjane vā kāraṇaṃ vattabbaṃ. Yaṃ pana vakkhati ‘‘ṭhapanā nāma paravādīpakkhassa ṭhapanato ‘ayaṃ tava doso’ti dassetuṃ ṭhapanamattameva hoti, na niggahassa vā paṭikammassa vā pākaṭabhāvakaraṇa’’nti (kathā. aṭṭha. 2). Tenādhippāyena idhāpi ṭhapanādvayaṃ vajjeti. Yathā pana tattha paṭikammapañcakabhāvaṃ avatvā paṭikammacatukkabhāvaṃ vakkhati, evamidhāpi niggahacatukkabhāvo vattabbo siyā. Suddhikaniggahassa pana niggahappadhānattā uddesabhāvena vutto niggahova visuṃ vuttoti daṭṭhabbo. Ye pana ‘‘ayathābhūtaniggahattā tattha paṭikammaṃ visuṃ na vutta’’nti vadanti, tesaṃ dutiye vādamukhe niggahacatukkabhāvo paṭikammapañcakabhāvo ca āpajjati.</paragraph>
    <paragraph line="20" number="2"><bold>Attanā adhippetaṃ saccikaṭṭhamevā</bold>ti sammutisaccaṃ sandhāyāti adhippāyo. Vakkhati hi <pageBreak edition="V" number="0.0051" /> ‘‘suddhasammutisaccaṃ vā paramatthamissakaṃ vā sammutisaccaṃ sandhāya ‘yo saccikaṭṭho’ti puna anuyogo paravādissā’’ti (kathā. aṭṭha. 6). Tattha yadi paravādinā attanā adhippetasaccikaṭṭho sammutisaccaṃ, sammutisaccākārena puggalo upalabbhatīti vadantena samānaladdhiko nappaṭisedhitabbo, kathā evāyaṃ nārabhitabbā. Atha sakavādinā attanā <pageBreak edition="M" number="0.0052" /> ca adhippetasaccikaṭṭhaṃyeva sandhāya paravādī <bold>‘‘yo saccikaṭṭho’’tiādimāhā</bold>ti ayamattho. Sakavādinā sammutisaccaṃyeva saccikaṭṭhoti adhippetanti āpajjati. Yadi ubhayaṃ adhippetaṃ, puna ‘‘sammutisaccaparamatthasaccāni vā ekato katvāpi evamāhā’’ti na vattabbaṃ siyāti. Yadi ca dvepi saccāni saccikaṭṭhaparamatthā, saccikaṭṭhekadesena upaladdhiṃ icchantena ‘‘puggalo upalabbhati saccikaṭṭhaparamatthenā’’tiādi anuyogo na kātabbo, na ca saccikaṭṭhekadesena anuyogo yutto. Na hi vedayitākārena upalabbhamānā vedanā ruppanākārena upalabbhatīti anuyuñjitabbā, na ca paravādī ruppanādisabhāvaṃ puggalaṃ icchati, atha kho saccikaṭṭhaparamatthamevāti. Paramatthasaccato aññasmiṃ saccikaṭṭhe vijjamāne nāssa paramatthasaccatā anuyuñjitabbā. Asaccikaṭṭhe saccikaṭṭhavohāraṃ āropetvā taṃ sandhāya pucchatīti vadantānaṃ voharitasaccikaṭṭhassa attanā adhippetasaccikaṭṭhatā na yuttā. Voharitaparamatthasaccikaṭṭhānañca dvinnaṃ saccikaṭṭhabhāve vuttanayova doso. Sammutisaccākārena upalabbhamānañca bhūtasabhāvatthena upalabbheyya vā na vā. Yadi bhūtasabhāvatthena upalabbhati, puggalopi upalabbhati saccikaṭṭhaparamatthenāti anujānanto nānuyuñjitabbo. Atha na bhūtasabhāvatthena, taṃvinimutto sammutisaccassa saccikaṭṭhaparamatthākāro na vattabbo asiddhattā. Vakkhati ca ‘‘yathā rūpādayo paccattalakkhaṇasāmaññalakkhaṇavasena atthi, na evaṃ puggalo’’ti. Tasmā maggitabbo ettha adhippāyo.</paragraph>
    <paragraph line="21"><bold>Dvinnaṃ saccāna</bold>nti ettha saccadvayākārena anupalabbhanīyato anuññeyyametaṃ siyā, na vā kiñci vattabbaṃ. Yathā hi ekadesena paramatthākārena anupalabbhanīyatā anujānanassa na kāraṇaṃ, evaṃ ekadesena sammutiyākārena upalabbhanīyatā paṭikkhepassa cāti maggitabbo etthāpi adhippāyo. <bold>Nupalabbhatīti vacanasāmaññamatta</bold>nti nupalabbhatīti idameva vacanaṃ anuññātaṃ paṭikkhittañcāti etaṃ chalavādaṃ nissāyāti adhippāyo. Yathā <bold>upalabbhatī</bold>ti etasseva anujānanapaṭikkhepehi ahaṃ niggahetabbo, evaṃ <bold>nupalabbhatī</bold>ti etasseva anujānanapaṭikkhepehi tvanti evaṃ sambhavantassa sāmaññena asambhavantassa kappanaṃ panettha chalavādo <pageBreak edition="V" number="0.0052" /> bhavituṃ arahati. Tena nupalabbhatīti vacanasāmaññamattaṃ chalavādassa kāraṇattā ‘‘chalavādo’’ti vuttanti daṭṭhabbaṃ. Vacanasāmaññamattañca chalavādañca <pageBreak edition="M" number="0.0053" /> nissāyāti vā attho. Ṭhapanā niggahappaṭikammānaṃ pākaṭabhāvakaraṇaṃ na hotīti idaṃ vicāretabbaṃ. Na hi pakkhaṭṭhapanena vinā purimaṃ anujānitvā pacchimassa avajānanaṃ, pacchimaṃ vā avajānantassa purimānujānanaṃ micchāti sakkā āropetunti.</paragraph>
    <paragraph line="22" number="3"><bold>Tavā</bold>ti, <bold>paṭijānanta</bold>nti ca paccatte sāmiupayogavacanānīti adhippāyena <bold>‘‘tvaṃyeva paṭijānanto’’</bold>ti āha.</paragraph>
    <paragraph line="23" number="4-5"><bold>Catūhi pāpanāropanāhi niggahassa upanītattā</bold>ti ‘‘dunniggahitā ca homa, hañcī’’tiādinā tayā mama kato niggaho, mayā tava kato niggaho viya micchāti evaṃ tena anulomapañcake catūhi pāpanāropanāhi katassa niggahassa tena niyāmena dukkaṭabhāvassa attanā kataniggahena saha upanītattā aniggahabhāvassa vā upagamitattāti attho daṭṭhabbo. Evameva <bold>tena hi yaṃ niggaṇhāsi hañci…pe… idaṃ te micchā</bold>ti etassa aniggahabhāvanigamanasseva niggamanacatukkatā veditabbā.</paragraph>
    <centered line="24">Anulomapaccanīkavaṇṇanā niṭṭhitā.</centered>
    <subhead line="25">2. Paccanīkānulomavaṇṇanā</subhead>
    <paragraph line="26" number="7-10"><bold>‘‘Attano laddhiṃ nissāya paṭiññā paravādissā’’</bold>ti vatvā puna <bold>‘‘paramatthavasena puggalassa abhāvato paṭikkhepo paravādissā’’</bold>ti vuttaṃ. Tatrāyaṃ paṭikkhepo attano laddhiyā yadi kato, paramatthato aññena saccikaṭṭhaparamatthena puggalo upalabbhatīti ayamassa laddhīti āpajjati. Tathā ca sati nāyaṃ sammutisaccavasena upaladdhiṃ icchantena niggahetabbo. Atha attano laddhiṃ niggūhitvā parassa laddhivasena paṭikkhipati, purimapaṭiññāya avirodhitattā na niggahetabbo. Na hi attano ca parassa ca laddhiṃ vadantassa doso āpajjatīti. Attano <pageBreak edition="V" number="0.0053" /> pana laddhiyā paṭijānitvā paraladdhiyā paṭikkhipantena attano laddhiṃ chaḍḍetvā paraladdhi gahitā hotīti niggahetabboti ayamettha adhippāyo siyā.</paragraph>
    <centered line="27">Paccanīkānulomavaṇṇanā niṭṭhitā.</centered>
    <centered line="28">Suddhasaccikaṭṭhavaṇṇanā niṭṭhitā.</centered>
    <subhead line="29">2. Okāsasaccikaṭṭho</subhead>
    <subhead line="30">1. Anulomapaccanīkavaṇṇanā</subhead>
    <paragraph line="31" number="11"><bold>Sabbatthā</bold>ti <pageBreak edition="M" number="0.0054" /> sabbasmiṃ sarīreti ayamatthoti dassento āha <bold>‘‘sarīraṃ sandhāyā’’</bold>ti. <bold>Tatthā</bold>ti tasmiṃ saṃkhittapāṭhe. <bold>Yasmā sarīraṃ sandhāya ‘‘sabbattha na upalabbhatī’’ti vutte sarīrato bahi upalabbhatīti āpajjati, tasmā paccanīke paṭikkhepo sakavādissā</bold>ti etena na kenaci sabhāvena puggalo upalabbhatīti ayamattho vutto hoti. Na hi kenaci sabhāvena upalabbhamānassa sarīratadaññāvimutto upaladdhiokāso atthīti.</paragraph>
    <subhead line="32">3. Kālasaccikaṭṭho</subhead>
    <subhead line="33">1. Anulomapaccanīkavaṇṇanā</subhead>
    <paragraph line="34" number="12"><bold>Purimapacchimajātikālañcā</bold>ti majjhimajātikāle upalabbhamānassa tasseva purimapacchimajātikālesu upaladdhiṃ sandhāyāti adhippāyo. <bold>Sesaṃ paṭhamanaye vuttasadisamevā</bold>ti imesu tīsu paṭhame ‘‘sabbatthā’’ti etasmiṃ naye vuttasadisameva, kiṃ taṃ? Pāṭhassa saṃkhittatāti attho. Idhāpi hi yasmā ‘‘sabbadā na upalabbhatī’’ti vutte ekadā upalabbhatīti āpajjati, tasmā paccanīke paṭikkhepo sakavādissāti yojetabbanti.</paragraph>
    <subhead line="35">4. Avayavasaccikaṭṭho</subhead>
    <subhead line="36">1. Anulomapaccanīkavaṇṇanā</subhead>
    <paragraph line="37" number="13"> Tatiyanaye <pageBreak edition="V" number="0.0054" /> ca yasmā <bold>‘‘sabbesu na upalabbhatī’’ti vutte ekasmiṃ upalabbhatīti āpajjati, tasmā paccanīke paṭikkhepo sakavādissā</bold>ti yojetabbaṃ. Tenāha <bold>‘‘tādisamevā’’</bold>ti.</paragraph>
    <subhead line="38">Okāsādisaccikaṭṭho</subhead>
    <subhead line="39">2. Paccanīkānulomavaṇṇanā</subhead>
    <paragraph line="40" number="14"><bold>Tattha anulomapañcakassā</bold>tiādimhi anulomapañcakanti niggahapañcakaṃ, paccanīkanti ca paṭikammaṃ vuttanti daṭṭhabbaṃ. Tattha anulomapañcakassa ‘‘sabbattha <pageBreak edition="M" number="0.0055" /> puggalo nupalabbhatī’’tiādikassa attho ‘‘sabbattha puggalo nupalabbhatī’’tiādipāḷiṃ saṃkhipitvā āgate sarūpena avutte ‘‘yasmā sarīraṃ sandhāyā’’tiādinā (kathā. aṭṭha. 11) vuttanayena veditabbo, paccanīkassa ca ‘‘sabbattha puggalo upalabbhatī’’tiādikassa paṭikammakaraṇavasena vuttassa attho paṭikammādipāḷiṃ saṃkhipitvā ādimattadassanena āgate ‘‘puggalo upalabbhatī’’tiādimhi anulome ‘‘sabbatthāti sarīraṃ sandhāya anuyogo sakavādissā’’tiādinā (kathā. aṭṭha. 11) vuttanayena veditabboti evamattho daṭṭhabbo. Atha vā <bold>tatthā</bold>ti yaṃ āraddhaṃ, tasminti evaṃ atthaṃ aggahetvā <bold>tattha</bold> tesu tīsu mukhesūti attho gahetabbo. Anulomapañcakamūlakā cettha sabbānulomapaccanīkapañcakapāḷi anulomapañcakassa pāḷīti vuttā, tathā paccanīkānulomapañcakapāḷi ca paccanīkassa pāḷīti. Taṃ saṃkhipitvā paṭikammavasena āgate sarūpena avutte ‘‘puggalo nupalabbhatī’’tiādike paccanīke ‘‘upalabbhatī’’tiādike anulome ca attho heṭṭhā suddhikasaccikaṭṭhe vuttanayeneva veditabboti vuttaṃ hoti.</paragraph>
    <centered line="41">Saccikaṭṭhavaṇṇanā niṭṭhitā.</centered>
    <subhead line="42">5. Suddhikasaṃsandanavaṇṇanā</subhead>
    <paragraph line="43" number="17-27"><bold>Rūpādīhi</bold><pageBreak edition="V" number="0.0055" /><bold>saddhiṃ saccikaṭṭhasaṃsandana</bold>nti saccikaṭṭhassa puggalassa rūpādīhi saddhiṃ saṃsandanaṃ, saccikaṭṭhe vā rūpādīhi saddhiṃ puggalassa saṃsandananti adhippāyo. <bold>Puggalo rūpañcā</bold>ti <bold>ca</bold>-kārassa samuccayatthattā <bold>yathā rūpa</bold>nti evaṃ nidassanavasena vutto attho vicāretabbo. Rūpādīhi añño anañño ca puggalo na vattabboti laddhi <bold>samayo</bold>. ‘‘Aññaṃ jīvaṃ aññaṃ sarīranti abyākatametaṃ bhagavatā’’tiādikaṃ (saṃ. ni. 4.416) <bold>suttaṃ</bold>. Anuññāyamāne tadubhayavirodho āpajjatīti imamatthaṃ sandhāyāha <bold>‘‘samayasuttavirodhaṃ disvā’’</bold>ti.</paragraph>
    <paragraph line="44"><bold>Dhammato</bold>ti pāḷito. ‘‘Paṭikammacatukkādīni saṃkhittāni. Paravādī…pe… dassitānī’’ti vadantehi <bold>puggalo nupalabbhati…pe… ājānāhi paṭikamma</bold>nti <pageBreak edition="M" number="0.0056" /> ettha <bold>ājānāhi niggaha</bold>nti pāṭho diṭṭho bhavissati. <bold>Aññattaṃ paṭijānāpanattha</bold>nti yathā mayā aññattaṃ vattabbaṃ, tathā ca tayāpi taṃ vattabbanti aññattapaṭiññāya codanatthanti attho. <bold>Sammutiparamatthānaṃ ekattanānattapañhassa ṭhapanīyattā</bold>ti abyākatattāti attho. Yadi ṭhapanīyattā paṭikkhipitabbaṃ, parenapi ṭhapanīyattā laddhimeva nissāya paṭikkhepo katoti sopi na niggahetabbo siyā. Paro pana puggaloti kañci sabhāvaṃ gahetvā tassa ṭhapanīyattaṃ icchati, sati ca sabhāve ṭhapanīyatā na yuttāti niggahetabbo. Sammuti pana koci sabhāvo natthi. Tenevassa ekattanānattapañhassa ṭhapanīyataṃ vadanto na niggahetabboti sakavādinā paṭikkhepo katoti ayamettha adhippāyo yutto.</paragraph>
    <centered line="45">Suddhikasaṃsandanavaṇṇanā niṭṭhitā.</centered>
    <subhead line="46">6. Opammasaṃsandanavaṇṇanā</subhead>
    <paragraph line="47" number="28-36"><bold>Upaladdhisāmaññena aññattapucchā cā</bold>ti idañca dvinnaṃ samānatā no aññattassa kāraṇaṃ yuttaṃ, atha kho visuṃ attano sabhāvena saccikaṭṭhaparamatthena upalabbhanīyatāti <pageBreak edition="V" number="0.0056" /> vicāretabbaṃ. ‘‘Ekavīsādhikānī’’ti purimapāṭho, <bold>vīsādhikānī</bold>ti pana paṭhitabbaṃ.</paragraph>
    <paragraph line="48" number="37-45"> ‘‘Atthi puggalo’’ti suttaṃ anujānāpentena upaladdhi anujānitā hotīti maññamāno āha <bold>‘‘upaladdhisāmaññaṃ āropetvā’’</bold>ti. <bold>Vīsādhikāni nava paṭikammapañcakasatāni dassitānī</bold>ti etena suddhikasaṃsandanepi ‘‘ājānāhi paṭikamma’’micceva pāṭhoti viññāyati. Yañca vādamukhesu suddhikasaccikaṭṭhe ‘‘paṭikammacatukka’’nti vuttaṃ, tampi ‘‘paṭikammapañcaka’’nti.</paragraph>
    <centered line="49">Opammasaṃsandanavaṇṇanā niṭṭhitā.</centered>
    <subhead line="50">7. Catukkanayasaṃsandanavaṇṇanā</subhead>
    <paragraph line="51" number="46-52"> Ekadhammatopi <pageBreak edition="M" number="0.0057" /> aññattaṃ anicchanto rūpādiekekadhammavasena nānuyuñjitabbo. Samudāyato hi ayaṃ aññattaṃ anicchanto ekadesato anaññattaṃ paṭikkhipanto na niggahāraho siyāti etaṃ vacanokāsaṃ nivattetuṃ <bold>‘‘ayañca anuyogo’’</bold>tiādimāha. <bold>Sakala</bold>nti sattapaññāsavidho dhammappabhedo puggaloti vā paramatthasaccaṃ puggaloti vā evaṃ sakalaṃ sandhāyāti attho. Evaṃ sakalaṃ paramatthaṃ cintetvā tantivasena anuyogalakkhaṇassa ṭhapitattā sakalaparamatthato ca aññassa saccikaṭṭhassa abhāvā saccikaṭṭhena puggalena tato aññena na bhavitabbanti ‘‘rūpaṃ puggalo’’ti imaṃ pañhaṃ paṭikkhipantassa niggahāropanaṃ yuttanti attho.</paragraph>
    <paragraph line="52"><bold>Sabhāgavinibbhogato</bold>ti rūpato aññasabhāgattāti vuttaṃ hoti. <bold>Sabbadhammā</bold>ti rūpavajje sabbadhamme vadati. ‘‘Rūpasmiṃ puggalo’’ti ettha nissayavināse vināsāpattibhayena paṭikkhipatīti adhippāyenāha <bold>‘‘ucchedadiṭṭhibhayena cevā’’</bold>ti. Tīsu pana <bold>samayavirodhena</bold> paṭikkhepo adhippeto. Na hi so sakkāyadiṭṭhiṃ icchati, apica sassatadiṭṭhibhayena paṭikkhipatīti yuttaṃ vattuṃ. Sakkāyadiṭṭhīsu <pageBreak edition="V" number="0.0057" /> hi pañceva ucchedadiṭṭhiyo, sesāsassatadiṭṭhiyoti. <bold>Aññatra rūpā</bold>ti ettha ca rūpavā puggaloti ayamattho saṅgahitoti veditabbo.</paragraph>
    <centered line="53">Catukkanayasaṃsandanavaṇṇanā niṭṭhitā.</centered>
    <centered line="54">Niṭṭhitā ca saṃsandanakathāvaṇṇanā.</centered>
    <subhead line="55">8. Lakkhaṇayuttivaṇṇanā</subhead>
    <paragraph line="56" number="54"><bold>Paccanīkānulome</bold>ti idaṃ yaṃ vakkhati ‘‘chalavasena pana vattabbaṃ ‘ājānāhi paṭikamma’ntiādī’’ti (kathā. aṭṭha. 54), tena pana na sameti. Paccanīkānulome hi paccanīke ‘‘ājānāhi niggaha’’nti vattabbaṃ, na pana ‘‘paṭikamma’’nti.</paragraph>
    <centered line="57">Lakkhaṇayuttivaṇṇanā niṭṭhitā.</centered>
    <subhead line="58">9. Vacanasodhanavaṇṇanā</subhead>
    <paragraph line="59" number="55-59"><bold>Puggalo</bold><pageBreak edition="M" number="0.0058" /><bold>upalabbhatīti padadvayassa atthato ekatte</bold>ti ettha tadeva ekattaṃ parena sampaṭicchitaṃ asampaṭicchitanti vicāretabbametaṃ. Puggalassa hi avibhajitabbataṃ, upalabbhatīti etassa vibhajitabbataṃ vadanto vibhajitabbāvibhajitabbatthānaṃ upalabbhatipuggala-saddānaṃ kathaṃ atthato ekattaṃ sampaṭiccheyyāti? Yathā ca vibhajitabbāvibhajitabbatthānaṃ upalabbhati-rūpa-saddānaṃ taṃ vibhāgaṃ vadato rūpaṃ kiñci upalabbhati, kiñci na upalabbhatīti ayaṃ pasaṅgo nāpajjati, evaṃ etassapi yathāvuttavibhāgaṃ vadato yathāāpāditena pasaṅgena na bhavitabbanti maggitabbo ettha adhippāyo.</paragraph>
    <paragraph line="60" number="60"> ‘‘Suññato <pageBreak edition="V" number="0.0058" /> lokaṃ avekkhassū’’ti (su. ni. 1125) etena atthato puggalo natthīti vuttaṃ hotīti āha <bold>‘‘natthītipi vutta’’</bold>nti.</paragraph>
    <centered line="61">Vacanasodhanavaṇṇanā niṭṭhitā.</centered>
    <subhead line="62">10. Paññattānuyogavaṇṇanā</subhead>
    <paragraph line="63" number="61-66"> Rūpakāyāvirahaṃ sandhāya <bold>‘‘rūpakāyasabbhāvato’’</bold>ti āha. ‘‘Rūpino vā arūpino vā’’ti (itivu. 90) sutte āgatapaññattiṃ sandhāya <bold>‘‘tathārūpāya ca paññattiyā atthitāyā’’</bold>ti. <bold>Vītarāgasabbhāvato</bold>ti kāmībhāvassa anekantikattā kāmadhātuyā āyattattābhāvato ca ‘‘kāmī’’ti na vattabboti paṭikkhipatīti adhippāyo.</paragraph>
    <paragraph line="64" number="67"><bold>Kāyānupassanāyā</bold>ti kāraṇavacanametaṃ, kāyānupassanāya kāraṇabhūtāya evaṃladdhikattāti attho. <bold>Āhacca bhāsita</bold>nti ‘‘aññaṃ jīvaṃ aññaṃ sarīranti abyākatametaṃ mayā’’ti (ma. ni. 2.128) āhacca bhāsitaṃ.</paragraph>
    <centered line="65">Paññattānuyogavaṇṇanā niṭṭhitā.</centered>
    <subhead line="66">11. Gatianuyogavaṇṇanā</subhead>
    <paragraph line="67" number="69-72"><bold>‘‘Dassento</bold><pageBreak edition="M" number="0.0059" /><bold>‘tena hi puggalo sandhāvatī’tiādimāhā’’</bold>ti vuttaṃ, ‘‘dassento ‘na vattabbaṃ puggalo sandhāvatī’tiādimāhā’’ti pana bhavitabbaṃ, dassetvāti vā vattabbaṃ.</paragraph>
    <paragraph line="68" number="91"><bold>Yena rūpasaṅkhātena sarīrena saddhiṃ gacchatī</bold>ti ettha ‘‘rūpena saddhiṃ gacchatī’’ti vadantena ‘‘rūpaṃ puggalo’’ti ananuññātattā yenākārena taṃ jīvaṃ taṃ sarīranti idaṃ āpajjati <pageBreak edition="V" number="0.0059" />, so vattabbo. <bold>Asaññūpapattiṃ sandhāyā</bold>ti nirayūpagassa puggalassa asaññūpagassa arūpūpagassa ca antarābhavaṃ na icchatīti cutito anantaraṃ upapattiṃ sandhāyāti attho daṭṭhabbo. Ye pana cutikāle upapattikāle ca asaññūpapattikāle ca asaññasattesu saññā atthīti gahetvā asaññūpagassa ca antarābhavaṃ iccheyyuṃ, tesaṃ antarābhavabhāvato ‘‘asaññūpapatti avedanā’’ti na sakkā vattunti.</paragraph>
    <paragraph line="69" number="92"><bold>Avedanotiādīsu tadañña</bold>nti saññabhavato aññaṃ asaññānevasaññānāsaññāyatanupapattiṃ. Nevasaññānāsaññāyatanepi hi na vattabbaṃ saññā atthīti icchanti.</paragraph>
    <paragraph line="70" number="93"><bold>Yasmā rūpādidhamme vinā puggalo natthī</bold>ti indhanupādāno aggi viya indhanena rūpādiupādāno puggalo rūpādinā vinā natthīti laddhivasena vadati.</paragraph>
    <centered line="71">Gatianuyogavaṇṇanā niṭṭhitā.</centered>
    <subhead line="72">12. Upādāpaññattānuyogavaṇṇanā</subhead>
    <paragraph line="73" number="97"><bold>Nīlaṃ rūpaṃ upādāya nīlotiādīsū</bold>ti ‘‘nīlaṃ rūpaṃ upādāya nīlakassa puggalassa paññattī’’ti ettha yo puṭṭho nīlaṃ upādāya nīloti, tadādīsūti attho.</paragraph>
    <paragraph line="74" number="98"><bold>Chekaṭṭhaṃ sandhāyā</bold>ti chekaṭṭhaṃ sandhāya vuttaṃ, na kusalapaññattiṃ. ‘‘Kusalaṃ vedanaṃ upādāyā’’ti maññamāno paṭijānātīti attho daṭṭhabbo.</paragraph>
    <paragraph line="75" number="112"><bold>Idāni</bold><pageBreak edition="M" number="0.0060" />…pe… <bold>dassetuṃ ‘‘yathā rukkha’’ntiādimāhā</bold>ti pubbapakkhaṃ dassetvā uttaramāhāti vuttaṃ hoti.</paragraph>
    <paragraph line="76" number="115"> ‘‘Yassa <pageBreak edition="V" number="0.0060" /> rūpaṃ so rūpavā’’ti uttarapakkhe vuttaṃ vacanaṃ uddharitvā <bold>‘‘yasmā’’</bold>tiādimāha.</paragraph>
    <paragraph line="77" number="116"><bold>Cittānupassanāvasenā</bold>ti cittānupassanāvasena paridīpitassa sarāgādicittayogassa vasenāti adhippāyo.</paragraph>
    <paragraph line="78" number="118"><bold>Yenāti cakkhu</bold>nti ‘‘yenā’’ti vuttaṃ karaṇaṃ cakkhunti attho. <bold>Cakkhumeva rūpaṃ passatī</bold>ti viññāṇanissayabhāvūpagamanameva cakkhussa dassanaṃ nāma hotīti sandhāya vadati.</paragraph>
    <centered line="79">Upādāpaññattānuyogavaṇṇanā niṭṭhitā.</centered>
    <subhead line="80">13. Purisakārānuyogavaṇṇanā</subhead>
    <paragraph line="81" number="123"><bold>Karaṇamatta</bold>nti kammānaṃ nipphādakappayojakabhāvena pavattā khandhā.</paragraph>
    <paragraph line="82" number="124"> Purimakammena vinā puggalassa jāti, jātassa ca vijjaṭṭhānādīsu sammā micchā vā pavatti natthīti sandhāya <bold>‘‘purimakammameva tassā’’</bold>tiādimāha.</paragraph>
    <paragraph line="83" number="125"><bold>Kammavaṭṭassā</bold>ti ettha kammakārakassa yo kārako, tenapi aññaṃ kammaṃ kātabbaṃ, tassa kārakenapi aññanti evaṃ kammavaṭṭassa anupacchedaṃ vadanti. Puggalassa kārako kammassa kārako āpajjatīti vicāretabbametaṃ. Mātāpitūhi janitatādinā tassa kārakaṃ icchantassa kammakārakānaṃ kārakaparamparā āpajjatīti idañca vicāretabbaṃ.</paragraph>
    <paragraph line="84" number="170"><bold>Suttavirodhabhayenā</bold>ti ‘‘so karoti so paṭisaṃvedayatīti kho, brāhmaṇa, ayameko anto’’tiādīhi (saṃ. ni. 2.46) virodhabhayā.</paragraph>
    <paragraph line="85" number="171"> ‘‘Idha <pageBreak edition="V" number="0.0061" /> nandati pecca nandatī’’ti (dha. pa. 18) vacanato kammakaraṇakāle vipākapaṭisaṃvedanakāle ca soyevāti paṭijānātīti adhippāyo. <bold>Sayaṃkataṃ</bold><pageBreak edition="M" number="0.0061" /><bold>sukhadukkha</bold>nti ca puṭṭho ‘‘kiṃ nu kho, bho gotama, sayaṃkataṃ sukhaṃ dukkhanti? Mā hevaṃ kassapā’’tiādisuttavirodhā (saṃ. ni. 2.18) paṭikkhipati.</paragraph>
    <paragraph line="86" number="176"><bold>Laddhimattameveta</bold>nti soyeveko neva so hoti na aññoti idaṃ pana nattheva, tasmā evaṃvādino asayaṃkārantiādi āpajjatīti adhippāyo. <bold>Apicā</bold>tiādinā idaṃ dasseti – na parassa icchāvaseneva ‘‘so karotī’’tiādi anuyogo vutto, atha kho ‘‘so karotī’’tiādīsu ekaṃ anicchantassa itaraṃ, tañca anicchantassa aññaṃ āpannanti evaṃ kārakavedakicchāya ṭhatvā ‘‘so karotī’’tiādīsu taṃ taṃ anicchāya āpannavasenāpīti. Atha vā na kevalaṃ ‘‘so karotī’’tiādīnaṃ sabbesaṃ āpannattā, atha kho ekekasseva ca āpannattā ayaṃ anuyogo katoti dasseti. <bold>Purimanayenevā</bold>ti etena ‘‘idha nandatī’’tiādi sabbaṃ paṭijānanādikāraṇaṃ ekato yojetabbanti dasseti.</paragraph>
    <centered line="87">Purisakārānuyogavaṇṇanā niṭṭhitā.</centered>
    <centered line="88">Kalyāṇavaggo niṭṭhito.</centered>
    <subhead line="89">14. Abhiññānuyogavaṇṇanā</subhead>
    <paragraph line="90" number="193"><bold>Abhiññānuyogādivasena arahattasādhanā</bold>ti ettha ‘‘nanu atthi koci iddhiṃ vikubbatī’’ti abhiññāanuyogo ca ‘‘hañci atthi koci iddhiṃ vikubbatī’’ti ṭhapanā ca ‘‘tena vata re’’tiādi pāpanā ca ādisaddasaṅgahito atthova daṭṭhabbo. Āsavakkhayañāṇaṃ panettha abhiññā vuttāti tadabhiññāvato arahato sādhanaṃ <bold>‘‘arahattasādhanā’’</bold>ti āha. Arahato hi sādhanā tabbhāvassa ca sādhanā hotiyevāti.</paragraph>
    <centered line="91">Abhiññānuyogavaṇṇanā niṭṭhitā.</centered>
    <subhead line="92">15-18. Ñātakānuyogādivaṇṇanā</subhead>
    <paragraph line="93" number="209"><bold>Tathārūpassā</bold>ti <pageBreak edition="M" number="0.0062" /><pageBreak edition="V" number="0.0062" /> tatiyakoṭibhūtassa saccikaṭṭhassa abhāvāti adhippāyo. Evaṃ pana paṭikkhipanto asaccikaṭṭhaṃ tatiyakoṭibhūtaṃ puggalaṃ vadeyyāti tādisaṃ puggalaṃ icchanto hi suttena niggahetabbo siyā. Kasmā? <bold>Tathārūpassa saccikaṭṭhassa abhāvato</bold>ti, tathārūpassa kassaci sabhāvassa abhāvato paṭikkhepārahattā attano laddhiṃ nigūhitvā paṭikkhepo paravādissāti ayamattho daṭṭhabbo.</paragraph>
    <centered line="94">Ñātakānuyogādivaṇṇanā niṭṭhitā.</centered>
    <subhead line="95">19. Paṭivedhānuyogādivaṇṇanā</subhead>
    <paragraph line="96" number="218"><bold>Pariggahitavedano</bold>ti vacanena apariggahitavedanassa ‘‘sukhitosmi, dukkhitosmī’’ti jānanaṃ pajānanaṃ nāma na hotīti dasseti yogāvacarassa sukhumānampi vedanānaṃ paricchedanasamatthatañca.</paragraph>
    <paragraph line="97" number="228"><bold>Lakkhaṇavacana</bold>nti rūpabbhantaragamanaṃ saharūpabhāvo, bahiddhā nikkhamanaṃ vinārūpabhāvoti adhippāyo.</paragraph>
    <paragraph line="98" number="237"><bold>Imā kho</bold>ti oḷāriko attapaṭilābho manomayo attapaṭilābho arūpo attapaṭilābhoti imā lokassa samaññā, yāhi tathāgato voharati aparāmasaṃ, yo sacco mogho vā siyā, tasmiṃ anupalabbhamānepi attani tadanupalabbhatoyeva parāmāsaṃ attadiṭṭhiṃ anuppādento loke attapaṭilābhoti pavattavohāravaseneva voharatīti ayamettha attho. Ettha ca paccattasāmaññalakkhaṇavasena puggalassa atthitaṃ paṭikkhipitvā lokavohārena atthitaṃ vadantena puggaloti koci sabhāvo natthīti vuttaṃ hoti. Sati hi tasmiṃ attano sabhāveneva atthitā vattabbā siyā, na lokavohārenāti. Iminā pana yathā sameti, yathā ca <pageBreak edition="M" number="0.0063" /> parāmāso na hoti, evaṃ ito purimā ca atthavaṇṇanā yojetabbā.</paragraph>
    <paragraph line="99"><bold>Lokasammutikāraṇa</bold>nti <pageBreak edition="V" number="0.0063" /> yasmā lokasammutivasena pavattaṃ, tasmā saccanti vuttaṃ hoti. <bold>Tathalakkhaṇa</bold>nti tathakāraṇaṃ. Yasmā dhammānaṃ tathatāya pavattaṃ, tasmā saccanti dasseti.</paragraph>
    <centered line="100">Paṭivedhānuyogādivaṇṇanā niṭṭhitā.</centered>
    <centered line="101">Puggalakathāvaṇṇanā niṭṭhitā.</centered>
    <subhead line="102">2. Parihānikathā</subhead>
    <subhead line="103">1. Vādayuttiparihānikathāvaṇṇanā</subhead>
    <paragraph line="104" number="239"> ‘‘Dveme <pageBreak edition="M" number="0.0064" /><pageBreak edition="V" number="0.0064" />, bhikkhave, dhammā sekkhassa bhikkhuno parihānāya saṃvattantī’’ti (a. ni. 2.185) idaṃ suttaṃ arahato parihāniladdhiyā na nissayo, atha kho anāgāmiādīnaṃ parihāniladdhiyā, tasmā <bold>arahatopi parihāniṃ icchantī</bold>ti ettha pi-saddena anāgāmissapi sakadāgāmissapīti yojetabbaṃ.</paragraph>
    <paragraph line="105"><bold>‘‘Tatiyasmimpi mudindriyāva adhippetā. Tesañhi sabbesampi parihāni na hotīti tassa laddhī’’</bold>ti purimapāṭho, mudindriyesveva pana adhippetesu parikkhepo na kātabbo siyā, kato ca, tasmā <bold>‘‘tatiyasmimpi tikkhindriyāva adhippetā. Tesañhi sabbesampi parihāni na hotīti tassa laddhī’’</bold>ti paṭhanti.</paragraph>
    <paragraph line="106"><bold>Ayoniso atthaṃ gahetvā</bold>ti sotāpannoyeva niyatoti vuttoti soyeva na parihāyati, na itareti atthaṃ gahetvā. ‘‘Uparimaggatthāyā’’ti vuttaṃ atthaṃ aggahetvā niyatoti sotāpattiphalā na parihāyatīti etamatthaṃ gaṇhīti pana vadanti.</paragraph>
    <centered line="107">Vādayuttiparihānikathāvaṇṇanā niṭṭhitā.</centered>
    <subhead line="108">2. Ariyapuggalasaṃsandanaparihānivaṇṇanā</subhead>
    <paragraph line="109" number="241"><bold>Yaṃ</bold><pageBreak edition="V" number="0.0065" /><bold>panetthā</bold>tiādimhi dassanamaggaphale ṭhitassa anantaraṃ arahattappattiṃ, tato parihāyitvā tattha ca ṭhānaṃ icchanto puna vāyāmena tadanantaraṃ arahattappattiṃ na icchatīti vicāretabbametaṃ.</paragraph>
    <paragraph line="110" number="262"><bold>Avasippatto jhānalābhī</bold>ti sekkho vuttoti daṭṭhabbo. Puthujjano pana vasippatto avasippatto ca samayavimuttaasamayavimuttatantiyā aggahito, bhajāpiyamāno pana samāpattivikkhambhitānaṃ kilesānaṃ vasena samayavimuttabhāvaṃ bhajeyyāti vuttoti.</paragraph>
    <centered line="111">Ariyapuggalasaṃsandanaparihānivaṇṇanā niṭṭhitā.</centered>
    <subhead line="112">3. Suttasādhanaparihānivaṇṇanā</subhead>
    <paragraph line="113" number="265"><bold>Uttamahīnabhedo</bold><pageBreak edition="M" number="0.0065" /> ‘‘tatra yāyaṃ paṭipadā sukhā khippābhiññā, sā ubhayeneva paṇītā akkhāyatī’’tiādisuttavasena (dī. ni. 3.152) vutto. ‘‘Diṭṭhaṃ sutaṃ muta’’nti ettha viya mutasaddo pattabbaṃ vadatīti āha <bold>‘‘phusanāraha’’</bold>nti.</paragraph>
    <paragraph line="114" number="267"><bold>Appattaparihānāya ceva saṃvattanti</bold> yathākatasanniṭṭhānassa samayavimuttassāti adhippāyo.</paragraph>
    <centered line="115">Suttasādhanaparihānivaṇṇanā niṭṭhitā.</centered>
    <centered line="116">Parihānikathāvaṇṇanā niṭṭhitā.</centered>
    <subhead line="117">3. Brahmacariyakathā</subhead>
    <subhead line="118">1. Suddhabrahmacariyakathāvaṇṇanā</subhead>
    <paragraph line="119" number="269"><bold>‘‘Paranimmitavasavattideve</bold><pageBreak edition="M" number="0.0066" /><pageBreak edition="V" number="0.0066" /><bold>upādāya taduparī’’</bold>ti vuttaṃ, ‘‘tīhi, bhikkhave, ṭhānehī’’ti (a. ni. 9.21) pana suttassa vacanena heṭṭhāpi maggabhāvanampi na icchantīti viññāyati.</paragraph>
    <paragraph line="120" number="270"><bold>‘‘Gihīnañceva ekaccānañca devānaṃ maggapaṭilābhaṃ sandhāya paṭikkhepo tassevā’’</bold>ti vuttaṃ, ‘‘yattha natthī’’ti pana okāsavasena puṭṭho puggalavasena tassa paṭikkhepo na yutto. Yadi ca tassāyaṃ adhippāyo, sakavādinā samānādhippāyattā na niggahetabbo.</paragraph>
    <paragraph line="121" number="271"><bold>Ekantarikapañhā</bold>ti paravādīsakavādīnaṃ aññamaññaṃ pañhantarikā pañhā.</paragraph>
    <centered line="122">Suddhabrahmacariyakathāvaṇṇanā niṭṭhitā.</centered>
    <subhead line="123">2. Saṃsandanabrahmacariyakathāvaṇṇanā</subhead>
    <paragraph line="124" number="273"><bold>Rūpāvacaramaggena hi so idhavihāyaniṭṭho nāma jāto</bold>ti idaṃ ‘‘idha bhāvitamaggo hi anāgāmī idhavihāyaniṭṭho nāma hotī’’tiādikena laddhikittanena kathaṃ sametīti vicāretabbaṃ. Pubbe pana anāgāmī eva anāgāmīti vutto, idha jhānānāgāmisotāpannādikoti <pageBreak edition="V" number="0.0067" /> adhippāyo. Idha arahattamaggaṃ bhāvetvā idheva phalaṃ sacchikarontaṃ ‘‘idhaparinibbāyī’’ti vadati, idha pana maggaṃ bhāvetvā tattha phalaṃ sacchikarontaṃ ‘‘tatthaparinibbāyī arahā’’ti.</paragraph>
    <centered line="125">Saṃsandanabrahmacariyakathāvaṇṇanā niṭṭhitā.</centered>
    <centered line="126">Brahmacariyakathāvaṇṇanā niṭṭhitā.</centered>
    <subhead line="127">4. Odhisokathāvaṇṇanā</subhead>
    <paragraph line="128" number="274"><bold>Odhiso</bold><pageBreak edition="M" number="0.0067" /><bold>odhiso</bold>ti etassa atthaṃ dassento <bold>‘‘ekadesena ekadesenā’’</bold>ti āha.</paragraph>
    <centered line="129">Odhisokathāvaṇṇanā niṭṭhitā.</centered>
    <subhead line="130">4. Jahatikathāvaṇṇanā</subhead>
    <subhead line="131">1. Nasuttāharaṇakathāvaṇṇanā</subhead>
    <paragraph line="132" number="280"><bold>Kiccasabbhāva</bold>nti tīhi pahātabbassa pahīnataṃ. Taṃ pana kiccaṃ yadi teneva maggena sijjhatīti laddhi, puthujjanakāle eva kāmarāgabyāpādā pahīnāti laddhīti etaṃ na sameti, tasmā puthujjanakāle pahīnānampi dassanamagge uppanne puna kadāci anuppattito tiṇṇaṃ maggānaṃ kiccaṃ sambhavatīti adhippāyo.</paragraph>
    <centered line="133">Nasuttāharaṇakathāvaṇṇanā niṭṭhitā.</centered>
    <centered line="134">Jahatikathāvaṇṇanā niṭṭhitā.</centered>
    <subhead line="135">5. Sabbamatthītikathā</subhead>
    <subhead line="136">1. Vādayuttivaṇṇanā</subhead>
    <paragraph line="137" number="282"><bold>Sabbasmiṃ</bold><pageBreak edition="V" number="0.0068" /><bold>sarīre sabba</bold>nti sirasi pādā pacchato cakkhūnīti evaṃ sabbaṃ sabbattha atthīti attho. <bold>Sabbasmiṃ kāle</bold>ti bālakāle yuvatā, vuḍḍhakāle bālatā, evaṃ sabbasmiṃ kāle sabbaṃ. <bold>Sabbenākārenā</bold>ti nīlākārena pītaṃ, pītākārena lohitanti evaṃ. <bold>Sabbesu dhammesū</bold>ti cakkhusmiṃ sotaṃ, sotasmiṃ ghānanti evaṃ. <bold>Ayutta</bold>nti yogarahitaṃ vadati, taṃ pana ekasabhāvaṃ. Kathaṃ pana ekasabhāvassa yogarahitatāti taṃ dassento <bold>‘‘nānāsabhāvānañhī’’</bold>tiādimāha. Dvinnañhi nānāsabhāvānaṃ aṅgulīnaṃ meṇḍakānaṃ vā aññamaññayogo hoti, na ekasseva sato, tasmā yo nānāsabhāvesu hoti yogo, tena rahitaṃ ekasabhāvaṃ ayoganti vuttaṃ. <bold>Idaṃ pucchatī</bold>ti paravādīdiṭṭhiyā <pageBreak edition="M" number="0.0068" /> micchādiṭṭhibhāvaṃ gahetvā uppannāya attano diṭṭhiyā sammādiṭṭhibhāvo atthīti vuttaṃ hoti.</paragraph>
    <centered line="138">Vādayuttivaṇṇanā niṭṭhitā.</centered>
    <subhead line="139">2. Kālasaṃsandanavaṇṇanā</subhead>
    <paragraph line="140" number="285"><bold>Atītānāgataṃ pahāya paccuppannarūpameva appiyaṃ avibhajitabbaṃ karitvā</bold>ti paccuppannasaddena rūpasaddena cāti ubhohipi paccuppannarūpameva vattabbaṃ katvāti vuttaṃ hoti. <bold>Paññattiyā avigatattā</bold>ti etena idaṃ viññāyati ‘‘na rūpapaññatti viya vatthapaññatti sabhāvaparicchinne pavattā vijjamānapaññatti, atha kho pubbāpariyavasena pavattamānaṃ rūpasamūhaṃ upādāya pavattā avijjamānapaññatti, tasmā vatthabhāvassa odātabhāvavigame vigamāvattabbatā yuttā, na pana rūpabhāvassa paccuppannabhāvavigame’’ti.</paragraph>
    <centered line="141">Kālasaṃsandanavaṇṇanā niṭṭhitā.</centered>
    <subhead line="142">Vacanasodhanavaṇṇanā</subhead>
    <paragraph line="143" number="288"><bold>Anāgataṃ</bold><pageBreak edition="V" number="0.0069" /><bold>vā paccuppannaṃ vā hutvā hotīti vutta</bold>nti ettha anāgataṃ anāgataṃ hutvā puna paccuppannaṃ hontaṃ hutvā hotīti, tathā paccuppannaṃ paccuppannaṃ hontaṃ pubbe anāgataṃ hutvā paccuppannaṃ hotīti hutvā hotīti vuttanti daṭṭhabbaṃ. <bold>Kiṃ te tampi hutvā hotī</bold>ti tabbhāvāvigamato hutvāhotibhāvānuparamaṃ anupacchedaṃ pucchatīti adhippāyo yutto. <bold>Hutvā bhūtassa puna hutvā abhāvato</bold>ti anāgataṃ hutvā paccuppannabhūtassa puna anāgataṃ hutvā paccuppannābhāvato.</paragraph>
    <paragraph line="144"><bold>Yasmā ta</bold>nti taṃ hutvā bhūtaṃ paccuppannaṃ yasmā anāgataṃ hutvā paccuppannaṃ hontaṃ ‘‘hutvā hotī’’ti saṅkhyaṃ gataṃ, tasmā dutiyampi ‘‘hutvā hotī’’ti vacanaṃ arahatīti paṭijānātīti adhippāyo. Evaṃ pana dhamme hutvāhotibhāvānuparamaṃ vadantassa adhamme sasavisāṇe nahutvāna hotibhāvānuparamo āpajjatīti adhippāyena <bold>‘‘atha na’’</bold>ntiādimāha.</paragraph>
    <paragraph line="145"><bold>Paṭikkhittanayenā</bold>ti <pageBreak edition="M" number="0.0069" /> kālanānattena. <bold>Paṭiññātanayenā</bold>ti atthānānattena. Atthānānattaṃ icchantopi pana anāgatassa paccuppanne vuttaṃ hotibhāvaṃ, paccuppannassa ca anāgate vuttaṃ hutvābhāvaṃ kathaṃ paṭijānātīti vicāretabbaṃ. Atthānānattameva hi tena anuññāyati, na anāgate paccuppannabhāvo, paccuppanne vā anāgatabhāvoti. <bold>Purimaṃ paṭikkhittapañhaṃ parivattitvā</bold>ti anuññātapañhassa hutvā hoti hutvā hotīti doso vuttoti avuttadosaṃ atikkamma paṭikkhittapañhaṃ puna gahetvā tena codetīti attho. Ettha ca atthānānattena hutvāhotīti anujānantassa doso kālanānattāyeva anāgataṃ paccuppannanti paṭikkhepena kathaṃ hotīti? Tasseva anujānanapaṭikkhepatoti adhippāyo.</paragraph>
    <paragraph line="146"><bold>Ekeka</bold>nti anāgatampi na hutvā na hoti paccuppannampīti tadubhayaṃ gahetvā <bold>‘‘ekekaṃ na hutvā na hoti na hutvā na hotī’’</bold>ti vuttaṃ, na ekekameva na hutvā na hoti na hutvā na hotīti. Esa nayo purimasmiṃ <bold>‘‘ekekaṃ hutvā hoti hutvā hotī’’</bold>ti vacanepi. Anāgatassa hi ‘‘hutvā hotī’’ti nāmaṃ paccuppannassa cāti dvepi nāmāni saṅgahetvā ‘‘hutvā hoti hutvā hotī’’ti coditaṃ, tathā ‘‘na hutvā na hoti na hutvā na hotī’’ti cāti adhippāyo <pageBreak edition="V" number="0.0070" />. <bold>Sabbato andhakārena pariyonaddho viyā</bold>ti etena apariyonaddhena paṭijānitabbaṃ siyāti dasseti. Ettha ca purimanaye hutvā bhūtassa puna hutvāhotibhāvo codito, dutiyanaye anāgatādīsu ekekassa hutvāhotināmatāti ayaṃ viseso.</paragraph>
    <centered line="147">Vacanasodhanavaṇṇanā niṭṭhitā.</centered>
    <subhead line="148">Atītañāṇādikathāvaṇṇanā</subhead>
    <paragraph line="149" number="290"><bold>Puna puṭṭho…pe… atthitāya paṭijānātī</bold>ti ettha <bold>paccuppannaṃ ñāṇaṃ tenā</bold>ti etena anuvattamānāpekkhanavacanena kathaṃ vuccatīti vicāretabbaṃ.</paragraph>
    <centered line="150">Atītañāṇādikathāvaṇṇanā niṭṭhitā.</centered>
    <subhead line="151">Arahantādikathāvaṇṇanā</subhead>
    <paragraph line="152" number="291"><bold>Yuttivirodho</bold><pageBreak edition="M" number="0.0070" /> arahato sarāgādibhāve puthujjanena anānattaṃ brahmacariyavāsassa aphalatāti evamādiko daṭṭhabbo.</paragraph>
    <centered line="153">Arahantādikathāvaṇṇanā niṭṭhitā.</centered>
    <subhead line="154">Padasodhanakathāvaṇṇanā</subhead>
    <paragraph line="155" number="295"><bold>Tena kāraṇenā</bold>ti atītaatthisaddānaṃ ekatthattā atthisaddatthassa ca nvātītabhāvato ‘‘atītaṃ <pageBreak edition="V" number="0.0071" /> nvātītaṃ, nvātītañca atītaṃ hotī’’ti vuttaṃ hoti. Ettha pana atītādīnaṃ atthitaṃ vadantassa paravādissevāyaṃ doso yathā āpajjati, na pana ‘‘nibbānaṃ atthī’’ti vadantassa sakavādissa, tathā paṭipādetabbaṃ.</paragraph>
    <centered line="156">Padasodhanakathāvaṇṇanā niṭṭhitā.</centered>
    <centered line="157">Sabbamatthītikathāvaṇṇanā niṭṭhitā.</centered>
    <subhead line="158">7. Ekaccaṃatthītikathā</subhead>
    <subhead line="159">1. Atītādiekaccakathāvaṇṇanā</subhead>
    <paragraph line="160" number="299"><bold>Tiṇṇaṃ rāsīna</bold>nti avipakkavipākavipakkavipākaavipākānaṃ. Vohāravasena avipakkavipākānaṃ atthitaṃ vadanto kathaṃ codetabboti vicāreti ‘‘kammupacayaṃ cittavippayuttaṃ saṅkhāraṃ icchantī’’ti.</paragraph>
    <centered line="161">Ekaccaṃatthītikathāvaṇṇanā niṭṭhitā.</centered>
    <subhead line="162">8. Satipaṭṭhānakathāvaṇṇanā</subhead>
    <paragraph line="163" number="301"><bold>Lokuttarabhāvaṃ pucchanatthāyā</bold>ti lokiyalokuttarāya sammāsatiyā satipaṭṭhānattā, lokuttarāyayeva vā paramatthasatipaṭṭhānattā tassā vasena lokuttarabhāvaṃ pucchanatthāyāti attho. <bold>Pabhedapucchāvasenā</bold>ti <pageBreak edition="M" number="0.0071" /> lokiyalokuttarasatipaṭṭhānasamudāyabhūtassa satipaṭṭhānassa pabhedānaṃ pucchāvasena.</paragraph>
    <centered line="164">Satipaṭṭhānakathāvaṇṇanā niṭṭhitā.</centered>
    <subhead line="165">9. Hevatthikathāvaṇṇanā</subhead>
    <paragraph line="166" number="304"><bold>Ayoniso</bold><pageBreak edition="V" number="0.0072" /><bold>patiṭṭhāpitattā</bold>ti avattabbuttarena upekkhitabbena patiṭṭhāpitattāti attho daṭṭhabbo.</paragraph>
    <centered line="167">Hevatthikathāvaṇṇanā niṭṭhitā.</centered>
    <centered line="168">Mahāvaggavaṇṇanā niṭṭhitā.</centered>
    <subhead line="169">2. Dutiyavaggo</subhead>
    <subhead line="170">1. Parūpahāravaṇṇanā</subhead>
    <paragraph line="171" number="307"><bold>Adhimānikānaṃ</bold> sukkavissaṭṭhidassanaṃ vicāretabbaṃ. Te hi samādhivipassanāhi vikkhambhitarāgāva, bāhirakānampi ca kāmesu vītarāgānaṃ sukkavissaṭṭhiyā abhāvo vuttoti. Adhimānikapubbā pana adhippetā siyuṃ.</paragraph>
    <paragraph line="172" number="308"><bold>Vacasāyatthe</bold>ti nicchayatthe, ‘‘kiṃ kāraṇā’’ti pana kāraṇassa pucchitattā brahmacariyakathāyaṃ viya kāraṇattheti yuttaṃ.</paragraph>
    <centered line="173">Parūpahāravaṇṇanā niṭṭhitā.</centered>
    <subhead line="174">5. Vacībhedakathāvaṇṇanā</subhead>
    <paragraph line="175" number="326"> Vacībhedakathāyaṃ <bold>lokuttaraṃ paṭhamajjhānaṃ samāpanno</bold>ti paṭhamamaggaṃ sandhāya vadati, yasmā so dukkhanti vipassati, tasmā dukkhamicceva vācaṃ bhāsati, na samudayotiādīnīti adhippāyo.</paragraph>
    <paragraph line="176" number="328"><bold>Yena</bold><pageBreak edition="M" number="0.0072" /><pageBreak edition="V" number="0.0073" /><bold>taṃ saddaṃ suṇātī</bold>ti idaṃ vacīsamuṭṭhāpanakkhaṇe eva etaṃ saddaṃ suṇātīti icchite āropite vā yujjati.</paragraph>
    <paragraph line="177" number="332"> Lokuttaramaggakkhaṇe vacībhedaṃ icchato parassa abhibhūsuttāharaṇe adhippāyo vattabbo.</paragraph>
    <centered line="178">Vacībhedakathāvaṇṇanā niṭṭhitā.</centered>
    <subhead line="179">7. Cittaṭṭhitikathāvaṇṇanā</subhead>
    <paragraph line="180" number="335"> Cittaṭṭhitikathāyaṃ <bold>cullāsīti…pe… ādivacanavasenā</bold>ti āruppeyeva evaṃ yāvatāyukaṭṭhānaṃ vuttaṃ, na aññatthāti katvā paṭikkhipatīti adhippāyo. Etena pana ‘‘na tveva tepi tiṭṭhanti, dvīhi cittasamohitā’’ti (mahāni. 10 thokaṃ visadisaṃ) dutiyāpi aḍḍhakathā passitabbā. Purimāya ca vassasatādiṭṭhānānuññāya avirodho vibhāvetabbo. <bold>Muhuttaṃ muhutta</bold>nti pañho sakavādinā pucchito viya vutto, paravādinā pana pucchitoti daṭṭhabbo.</paragraph>
    <centered line="181">Cittaṭṭhitikathāvaṇṇanā niṭṭhitā.</centered>
    <subhead line="182">9. Anupubbābhisamayakathāvaṇṇanā</subhead>
    <paragraph line="183" number="339"> Anupubbābhisamayakathāyaṃ <bold>athavā</bold>tiādinā idaṃ dasseti – catunnaṃ ñāṇānaṃ ekamaggabhāvato na ekamaggassa bahubhāvāpatti, anupubbena ca sotāpattimaggaṃ bhāvetīti upapannanti paṭijānātīti.</paragraph>
    <paragraph line="184" number="344"><bold>Tadā</bold>ti dassane pariniṭṭhite.</paragraph>
    <paragraph line="185" number="345"><bold>Aṭṭhahi</bold><pageBreak edition="V" number="0.0074" /><bold>ñāṇehī</bold>ti ettha paṭisambhidāñāṇehi saha aṭṭhasu gahitesu niruttipaṭibhānapaṭisambhidāhi sotāpattiphalasacchikiriyā kathaṃ hotīti vicāretabbaṃ.</paragraph>
    <centered line="186">Anupubbābhisamayakathāvaṇṇanā niṭṭhitā.</centered>
    <subhead line="187">10. Vohārakathāvaṇṇanā</subhead>
    <paragraph line="188" number="347"> Vohārakathāyaṃ <pageBreak edition="M" number="0.0073" /><bold>udāhu sotādīnipī</bold>ti ekantalokiyesu visayavisayīsu visayasseva lokuttarabhāvo, na visayīnanti natthettha kāraṇaṃ. Yathā ca visayīnaṃ lokuttarabhāvo asiddho, tathā visayassa saddāyatanassa. Tattha yathā asiddhalokuttarabhāvassa tassa lokuttaratā, evaṃ sotādīnaṃ āpannāti kinti tānipi lokuttarānīti attho daṭṭhabbo.</paragraph>
    <paragraph line="189"><bold>Yadi lokuttare paṭihaññeyya, lokuttaro siyāti attho na gahetabbo</bold>. Na hi lokuttare paṭihaññatīti parikappitepi saddassa lokuttarabhāvo atthīti adhippāyo. <bold>‘‘Lokiyena ñāṇenā’’</bold>ti uddhaṭaṃ, <bold>‘‘viññāṇenā’’</bold>ti pana pāḷi, tañca viññāṇaṃ sotasambandhena sotaviññāṇanti viññāyatīti. <bold>Anekantatā</bold>ti lokiyena ñāṇena jānitabbato lokiyoti etassa hetussa lokiye lokuttare ca sambhavato anekantabhāvo siyāti adhippāyo.</paragraph>
    <centered line="190">Vohārakathāvaṇṇanā niṭṭhitā.</centered>
    <subhead line="191">11. Nirodhakathāvaṇṇanā</subhead>
    <paragraph line="192" number="353"><bold>Dve dukkhasaccāni na icchatī</bold>ti yesaṃ dvinnaṃ dvīhi nirodhehi bhavitabbaṃ, tāni dve dukkhasaccāni na icchatīti vuttaṃ hoti. <bold>Ye paṭisaṅkhāya lokuttarena ñāṇena aniruddhā</bold>tiādinā paṭisaṅkhāya vinā niruddhā asamudācaraṇasaṅkhārā appaṭisaṅkhāniruddhāti dasseti <pageBreak edition="V" number="0.0075" />, na uppajjitvā bhaṅgāti. Tena appaṭisaṅkhānirodho ca asamudācaraṇanirodhoti dassitaṃ hoti.</paragraph>
    <centered line="193">Nirodhakathāvaṇṇanā niṭṭhitā.</centered>
    <centered line="194">Dutiyavaggavaṇṇanā niṭṭhitā.</centered>
    <subhead line="195">3. Tatiyavaggo</subhead>
    <subhead line="196">1. Balakathāvaṇṇanā</subhead>
    <paragraph line="197" number="354"><bold>Indriyaparopariyattaṃ</bold><pageBreak edition="M" number="0.0074" /><bold>asādhāraṇa</bold>nti yathā niddesato vitthārato sabbaṃ sabbākāraṃ ṭhānāṭṭhānādiṃ ajānantāpi ‘‘aṭṭhānametaṃ anavakāso, yaṃ diṭṭhisampanno puggalo kañci saṅkhāraṃ niccato upagaccheyyā’’tiādinā (a. ni. 1.268) ṭhānāṭṭhānāni uddesato saṅkhepato sāvakā jānanti, na evaṃ ‘‘āsayaṃ jānāti anusayaṃ jānātī’’tiādinā (paṭi. ma. 1.113) uddesamattenapi indriyaparopariyattaṃ jānantīti <bold>‘‘asādhāraṇa’’</bold>nti āha. Therena pana saddhādīnaṃ indriyānaṃ tikkhamudubhāvajānanamattaṃ sandhāya ‘‘sattānaṃ indriyaparopariyattaṃ yathābhūtaṃ pajānāmī’’ti (paṭi. ma. 2.44) vuttaṃ, na yathāvuttaṃ indriyaparopariyattañāṇaṃ tathāgatabalanti ayamettha adhippāyo daṭṭhabbo. <bold>‘‘Uddesato ṭhānāṭṭhānādimattajānanavasena paṭijānātī’’</bold>ti vuttaṃ, evaṃ pana paṭijānantena <bold>‘‘tathāgatabalaṃ sāvakasādhāraṇa’’</bold>nti idampi evameva paṭiññātaṃ siyāti kathamayaṃ codetabbo siyā.</paragraph>
    <paragraph line="198" number="356"><bold>Sesesu paṭikkhepo sakavādissa</bold> ṭhānāṭṭhānañāṇādīnaṃ sādhāraṇāsādhāraṇattā tattha sādhāraṇapakkhaṃ sandhāyāti adhippāyo.</paragraph>
    <centered line="199">Balakathāvaṇṇanā niṭṭhitā.</centered>
    <subhead line="200">2. Ariyantikathāvaṇṇanā</subhead>
    <paragraph line="201" number="357"> Saṅkhāre <pageBreak edition="V" number="0.0076" /> sandhāya paṭijānantassa dvinnaṃ phassānaṃ samodhānaṃ kathaṃ āpajjati yathāvuttanayenāti vicāretabbaṃ. Parikappanavasena āropetvā ṭhapetabbatāya satto ‘‘paṇidhī’’ti vutto. So pana ekasmimpi āropetvā na ṭhapetabboti ekasmimpi āropetvā ṭhapetabbena tena rahitatā vuttā.</paragraph>
    <centered line="202">Ariyantikathāvaṇṇanā niṭṭhitā.</centered>
    <subhead line="203">4. Vimuccamānakathāvaṇṇanā</subhead>
    <paragraph line="204" number="366"><bold>Jhānena</bold><pageBreak edition="M" number="0.0075" /><bold>vikkhambhanavimuttiyā vimuttaṃ cittaṃ maggakkhaṇe samucchedavimuttiyā vimuccamānaṃ nāma hotī</bold>ti etissā laddhiyā ko dosoti vicāretabbaṃ. Yadi vippakataniddese doso, tatrāpi tena vimuccamānatāya <bold>‘‘vimuttaṃ vimuccamāna’’</bold>nti vuttaṃ. Sati ca dose uppādakkhaṇe vimuttaṃ, vayakkhaṇe vimuccamānanti vimuttavimuccamānavacanassa na codetabbaṃ siyā, atha kho vimuccamānavacanamevāti. Ekadesena, ekadese vā vimuccamānassa ca vimuttakiriyāya ekadeso visesanaṃ hotīti <bold>‘‘bhāvanapuṃsaka’’</bold>nti vuttaṃ. <bold>Kaṭādayo</bold>ti kaṭapaṭādayo. <bold>Ekeneva cittenā</bold>ti ekeneva phalacittenāti adhippāyo.</paragraph>
    <centered line="205">Vimuccamānakathāvaṇṇanā niṭṭhitā.</centered>
    <subhead line="206">5. Aṭṭhamakakathāvaṇṇanā</subhead>
    <paragraph line="207" number="368"> Anulomagotrabhukkhaṇepi asamudācarantā maggakkhaṇepi pahīnā eva nāma bhaveyyunti laddhi uppannāti adhippāyena <bold>anulomagotrabhuggahaṇaṃ</bold> karoti.</paragraph>
    <centered line="208">Aṭṭhamakakathāvaṇṇanā niṭṭhitā.</centered>
    <subhead line="209">6. Aṭṭhamakassa indriyakathāvaṇṇanā</subhead>
    <paragraph line="210" number="371"><bold>Indriyāni</bold><pageBreak edition="V" number="0.0077" /><bold>paṭilabhati</bold> appaṭiladdhindriyattā anindriyabhūtāni saddhādīni niyyānikāni bhāvento indriyāni paṭilabhati, na pana indriyāni bhāventoti adhippāyo.</paragraph>
    <centered line="211">Aṭṭhamakassa indriyakathāvaṇṇanā niṭṭhitā.</centered>
    <subhead line="212">7. Dibbacakkhukathāvaṇṇanā</subhead>
    <paragraph line="213" number="373"><bold>Upatthaddha</bold>nti <pageBreak edition="M" number="0.0076" /> yathā visayānubhāvagocarehi visiṭṭhaṃ hoti, tathā paccayabhūtena katabalādhānanti attho. <bold>Taṃmattamevā</bold>ti purimaṃ maṃsacakkhumattameva dhammupatthaddhaṃ na hotīti attho. <bold>Anāpāthagata</bold>nti maṃsacakkhunā gahetabbaṭṭhānaṃ āpāthaṃ nāgataṃ. Ettha ca visayassa dīpakaṃ ānubhāvagocarānameva asadisataṃ vadanto yādiso maṃsacakkhussa visayoti visayaggahaṇaṃ na visayavisesadassanatthaṃ, atha kho yādise visaye ānubhāvagocaravisesā honti, tādisassa rūpavisayassa dassanatthanti dīpeti, sadisassa vā visayassa ānubhāvagocaravisesova visesaṃ.</paragraph>
    <paragraph line="214"><bold>Na ca maṃsacakkhumeva dibbacakkhūti icchatī</bold>ti dhammupatthaddhakāle purimaṃ maṃsacakkhumevāti na icchatīti adhippāyo. <bold>Maṃsacakkhussa uppādo maggo</bold>ti maṃsacakkhupaccayatādassanatthameva vuttaṃ, na tena anupādinnatāsādhanatthaṃ. <bold>Rūpāvacarikāna</bold>nti rūpāvacarajjhānapaccayena uppannāni mahābhūtāni rūpāvacarikānīti so icchatīti adhippāyo. Esa nayo <bold>‘‘arūpāvacarikāna’’</bold>nti etthāpi. <bold>Arūpāvacarakkhaṇe rūpāvacaracittassa abhāvā paṭikkhipatī</bold>ti tasmiṃyeva khaṇe rūpāvacaraṃ hutvā arūpāvacaraṃ na jātanti paṭikkhipatīti adhippāyo.</paragraph>
    <paragraph line="215" number="374"><bold>Kiñcāpi dibbacakkhuno dhammupatthaddhassa paññācakkhubhāvaṃ na icchati,</bold> yena tīṇi cakkhūni dhammupatthambhena cakkhuntarabhāvaṃ vadato bhaveyyunti adhippāyo.</paragraph>
    <centered line="216">Dibbacakkhukathāvaṇṇanā niṭṭhitā.</centered>
    <subhead line="217">9. Yathākammūpagatañāṇakathāvaṇṇanā</subhead>
    <paragraph line="218" number="377"><bold>Dibbena</bold><pageBreak edition="V" number="0.0078" /><bold>cakkhunā yathākammūpage satte pajānātī</bold>ti yathākammūpagatañāṇassa upanissaye dibbacakkhumhi karaṇaniddeso kato, na yathākammūpagatajānanakiccake. Taṃkiccakeyeva pana paro karaṇaniddesaṃ maññatīti āha <bold>‘‘ayoniso gahetvā’’</bold>ti. <bold>Yathākammūpagatañāṇameva dibbacakkhunti laddhī</bold>ti iminā vacanena dibbacakkhumeva yathākammūpagatañāṇanti evaṃ <pageBreak edition="M" number="0.0077" /> bhavitabbaṃ. <bold>Eva</bold>-saddo ca aṭṭhāne ṭhito dibbacakkhusaddassa parato yojetabbo. Yathākammūpagatañāṇassa hi so dibbacakkhuto atthantarabhāvaṃ nivāreti. Na hi dibbacakkhussa yathākammūpagatañāṇatoti.</paragraph>
    <centered line="219">Yathākammūpagatañāṇakathāvaṇṇanā niṭṭhitā.</centered>
    <subhead line="220">10. Saṃvarakathāvaṇṇanā</subhead>
    <paragraph line="221" number="379"> Cātumahārājikānaṃ saṃvarāsaṃvarasabbhāvo āṭānāṭiyasuttena pakāsitoti <bold>‘‘tāvatiṃse deve upādāyā’’</bold>ti āha. Evaṃ sati sugatikathāyaṃ ‘‘tāvatiṃse saṅgahitānaṃ pubbadevānaṃ surāpānaṃ, sakkadevānaṃ surāpānanivāraṇaṃ suyyati, taṃ tesaṃ surāpānaṃ asaṃvaro na hotī’’ti vattabbaṃ hoti.</paragraph>
    <centered line="222">Saṃvarakathāvaṇṇanā niṭṭhitā.</centered>
    <centered line="223">Tatiyavaggavaṇṇanā niṭṭhitā.</centered>
    <subhead line="224">4. Catutthavaggo</subhead>
    <subhead line="225">1. Gihissa arahātikathāvaṇṇanā</subhead>
    <paragraph line="226" number="387"><bold>Gihisaṃyojanasampayuttatāyā</bold>ti <pageBreak edition="V" number="0.0079" /> etena gihichandarāgasampayuttatāya eva <bold>‘‘gihī’’</bold>ti vuccati, na byañjanamattenāti imamatthaṃ dasseti.</paragraph>
    <centered line="227">Gihissa arahātikathāvaṇṇanā niṭṭhitā.</centered>
    <subhead line="228">2. Upapattikathāvaṇṇanā</subhead>
    <paragraph line="229" number="388"><bold>Ayoniso</bold>ti opapātiko hoti, tattha tassāyevūpapattiyā parinibbāyīti atthaṃ gahetvāti adhippāyo.</paragraph>
    <centered line="230">Upapattikathāvaṇṇanā niṭṭhitā.</centered>
    <subhead line="231">4. Samannāgatakathāvaṇṇanā</subhead>
    <paragraph line="232" number="393"> Samannāgatakathāyaṃ <pageBreak edition="M" number="0.0078" /> pattiṃ sandhāya paṭijānanto catūhi khandhehi viya samannāgamaṃ na vadatīti tassa catūhi phassādīhi samannāgamappasaṅgo yathā hoti, taṃ vattabbaṃ.</paragraph>
    <centered line="233">Samannāgatakathāvaṇṇanā niṭṭhitā.</centered>
    <subhead line="234">5. Upekkhāsamannāgatakathāvaṇṇanā</subhead>
    <paragraph line="235" number="397"><bold>Imināva</bold><pageBreak edition="V" number="0.0080" /><bold>nayenā</bold>ti ‘‘tattha dve samannāgamā’’tiādi sabbaṃ yojetabbaṃ. Tattha pattidhammo nāma rūpāvacarādīsu aññatarabhūmiṃ paṭhamajjhānādivasena pāpuṇantassa paṭhamajjhānādīnaṃ paṭilābho. Niruddhesupi paṭhamajjhānādīsu anirujjhanato cittavippayutto saṅkhāro, yena supanto sajjhāyādipasuto ca tehi samannāgatoti vuccatīti vadanti.</paragraph>
    <centered line="236">Upekkhāsamannāgatakathāvaṇṇanā niṭṭhitā.</centered>
    <subhead line="237">6. Bodhiyābuddhotikathāvaṇṇanā</subhead>
    <paragraph line="238" number="398"><bold>Tasmā</bold>ti yathāvuttassa ñāṇadvayassa bodhibhāvato. Taṃ aggahetvā pattidhammavasena natthitāya bodhiyā samannāgato buddhoti yesaṃ laddhi, te sandhāya pucchā ca anuyogo ca sakavādissāti yojanā daṭṭhabbā.</paragraph>
    <centered line="239">Bodhiyābuddhotikathāvaṇṇanā niṭṭhitā.</centered>
    <subhead line="240">7. Lakkhaṇakathāvaṇṇanā</subhead>
    <paragraph line="241" number="402"><bold>Bodhisattameva sandhāya vutta</bold>nti lakkhaṇasamannāgatesu abodhisatte chaḍḍetvā bodhisattameva gahetvā idaṃ suttaṃ vuttaṃ, na <pageBreak edition="M" number="0.0079" /> bodhisattato añño lakkhaṇasamannāgato natthīti. Nāpi sabbesaṃ lakkhaṇasamannāgatānaṃ bodhisattatā, tasmā asādhakanti adhippāyo.</paragraph>
    <centered line="242">Lakkhaṇakathāvaṇṇanā niṭṭhitā.</centered>
    <subhead line="243">8. Niyāmokkantikathāvaṇṇanā</subhead>
    <paragraph line="244" number="403"><bold>Ṭhapetvā</bold><pageBreak edition="V" number="0.0081" /><bold>pāramīpūraṇa</bold>nti pāramīpūraṇeneva te ‘‘bodhiyā niyatā narā’’ti vuccantīti dasseti. <bold>Kevalañhi na</bold>ntiādinā ca na niyāmakassa nāma kassaci uppannattā byākarontīti dasseti.</paragraph>
    <centered line="245">Niyāmokkantikathāvaṇṇanā niṭṭhitā.</centered>
    <subhead line="246">10. Sabbasaṃyojanappahānakathāvaṇṇanā</subhead>
    <paragraph line="247" number="413"><bold>Nippariyāyenevā</bold>ti avasiṭṭhassa pahātabbassa abhāvā ‘‘sabbasaṃyojanappahāna’’nti imaṃ pariyāyaṃ aggahetvā arahattamaggena pajahanato evāti gaṇhātīti vuttaṃ hoti. <bold>Appahīnassa abhāvā</bold>ti avasiṭṭhassa pahātabbassa abhāvā <bold>paṭijānātī</bold>ti vadanti, tathā <bold>‘‘anavasesappahāna’’</bold>nti etthāpi. Evaṃ sati tena attano laddhiṃ chaḍḍetvā sakavādissa laddhiyā paṭiññātanti āpajjati.</paragraph>
    <centered line="248">Sabbasaṃyojanappahānakathāvaṇṇanā niṭṭhitā.</centered>
    <centered line="249">Catutthavaggavaṇṇanā niṭṭhitā.</centered>
    <subhead line="250">5. Pañcamavaggo</subhead>
    <subhead line="251">1. Vimuttikathāvaṇṇanā</subhead>
    <paragraph line="252" number="418"> Phalañāṇaṃ na hotīti <bold>‘‘vimuttānī’’ti vā</bold> tadaṅgavimuttiyādibhāvato maggena pahīnānaṃ puna anuppattito ca <bold>‘‘avimuttānī’’ti vā</bold><pageBreak edition="M" number="0.0080" /> na vattabbānīti adhippāyo. Gotrabhuñāṇañcettha vipassanāggahaṇena gahitanti daṭṭhabbaṃ.</paragraph>
    <centered line="253">Vimuttikathāvaṇṇanā niṭṭhitā.</centered>
    <subhead line="254">2. Asekhañāṇakathāvaṇṇanā</subhead>
    <paragraph line="255" number="421"><bold>Na</bold><pageBreak edition="V" number="0.0082" /><bold>panetaṃ asekha</bold>nti etena asekhavisayattā asekhameva ñāṇanti parassa laddhi, na pana asekhassāti imamatthaṃ dasseti.</paragraph>
    <centered line="256">Asekhañāṇakathāvaṇṇanā niṭṭhitā.</centered>
    <subhead line="257">3. Viparītakathāvaṇṇanā</subhead>
    <paragraph line="258" number="424"><bold>Na pathavīyevā</bold>ti lakkhaṇapathavīyeva, sasambhārapathavīyeva vā na hotīti attho. <bold>Anicce niccantiādivipariyeso pana viparītañāṇaṃ nāmā</bold>ti aññāṇepi ñāṇavohāraṃ āropetvā vadatīti daṭṭhabbaṃ.</paragraph>
    <centered line="259">Viparītakathāvaṇṇanā niṭṭhitā.</centered>
    <subhead line="260">4. Niyāmakathāvaṇṇanā</subhead>
    <paragraph line="261" number="428-431"><bold>Ñāṇaṃ atthi,</bold> yaṃ saccānulomaṃ maggañāṇānugatikaṃ passanto bhagavā ‘‘bhabbo’’ti jānātīti laddhi. <bold>Paṭhamapañhameva catutthaṃ katvā</bold>ti ettha ‘‘niyatassa aniyāmagamanāyā’’ti viparītānuyogato pabhuti gaṇetvā ‘‘catuttha’’nti āha.</paragraph>
    <centered line="262">Niyāmakathāvaṇṇanā niṭṭhitā.</centered>
    <subhead line="263">5. Paṭisambhidākathāvaṇṇanā</subhead>
    <paragraph line="264" number="432-433"><bold>Yaṃkiñci</bold><pageBreak edition="V" number="0.0083" /><bold>ariyānaṃ ñāṇaṃ, sabbaṃ lokuttaramevā</bold>ti gaṇhantenapi sabbaṃ ñāṇaṃ paṭisambhidāti na sakkā vattuṃ. Anariyānampi hi ñāṇaṃ ñāṇamevāti <pageBreak edition="M" number="0.0081" />. Tassa vā ñāṇataṃ na icchatīti vattabbaṃ. <bold>Pathavīkasiṇasammutiyaṃ samāpattiñāṇaṃ sandhāyā</bold>ti anariyassa etaṃ ñāṇaṃ sandhāyāti adhippāyo siyā.</paragraph>
    <centered line="265">Paṭisambhidākathāvaṇṇanā niṭṭhitā.</centered>
    <subhead line="266">6. Sammutiñāṇakathāvaṇṇanā</subhead>
    <paragraph line="267" number="434-435"><bold>Saccanti vacanasāmaññena</bold> ubhayassapi saccasāmaññattaṃ gahetvā vadatīti dassento <bold>‘‘tatthā’’</bold>tiādimāha.</paragraph>
    <centered line="268">Sammutiñāṇakathāvaṇṇanā niṭṭhitā.</centered>
    <subhead line="269">7. Cittārammaṇakathāvaṇṇanā</subhead>
    <paragraph line="270" number="436-438"><bold>Phassassa phusanalakkhaṇaṃ manasikaroto</bold>ti etena purimā vattabbapaṭiññā anupadadhammamanasikārato aññaṃ samudāyamanasikāraṃ sandhāya katāti dasseti.</paragraph>
    <centered line="271">Cittārammaṇakathāvaṇṇanā niṭṭhitā.</centered>
    <subhead line="272">8. Anāgatañāṇakathāvaṇṇanā</subhead>
    <paragraph line="273" number="439-440"><bold>Sabbasmimpī</bold>ti <pageBreak edition="V" number="0.0084" /> ‘‘pāṭaliputtassa kho’’tiādinā anāgate ñāṇanti vuttanti anāgatabhāvasāmaññena anantarānāgatepi ñāṇaṃ icchantīti vuttaṃ hoti.</paragraph>
    <centered line="274">Anāgatañāṇakathāvaṇṇanā niṭṭhitā.</centered>
    <subhead line="275">9. Paṭuppannañāṇakathāvaṇṇanā</subhead>
    <paragraph line="276" number="441-442"><bold>Vacanaṃ</bold><pageBreak edition="M" number="0.0082" /><bold>nissāyā</bold>ti atthato āpannaṃ vacanaṃ, anujānanavacanaṃ vā nissāya. <bold>Santatiṃ sandhāyā</bold>ti bhaṅgānupassanānaṃ bhaṅgato anupassanāsantatiṃ sandhāyāti adhippāyo.</paragraph>
    <centered line="277">Paṭuppannañāṇakathāvaṇṇanā niṭṭhitā.</centered>
    <subhead line="278">10. Phalañāṇakathāvaṇṇanā</subhead>
    <paragraph line="279" number="443-444"><bold>Buddhānaṃ viyā</bold>ti yathā buddhā sabbappakāraphalaparopariyattajānanavasena attano eva ca balena phalaṃ jānanti, evanti vuttaṃ hoti.</paragraph>
    <centered line="280">Phalañāṇakathāvaṇṇanā niṭṭhitā.</centered>
    <centered line="281">Pañcamavaggavaṇṇanā niṭṭhitā.</centered>
    <centered line="282">Mahāpaṇṇāsako samatto.</centered>
    <subhead line="283">6. Chaṭṭhavaggo</subhead>
    <subhead line="284">1. Niyāmakathāvaṇṇanā</subhead>
    <paragraph line="285" number="445-447"><bold>Aniyato</bold><pageBreak edition="V" number="0.0085" /><bold>nāma na hotī</bold>ti yathā micchattaniyatassa bhavantare aniyataṃ nāma hoti, evaṃ etassa kadācipi aniyatatā na hotīti yo niyāmo, so asaṅkhatoti adhippāyo.</paragraph>
    <centered line="286">Niyāmakathāvaṇṇanā niṭṭhitā.</centered>
    <subhead line="287">2. Paṭiccasamuppādakathāvaṇṇanā</subhead>
    <paragraph line="288" number="451"><bold>Kāraṇaṭṭhena ṭhitatā</bold>ti kāraṇabhāvoyeva. Etena ca dhammānaṃ kāraṇabhāvo <bold>dhammaṭṭhitatā</bold>ti etamatthaṃ dasseti. Tathā <bold>‘‘dhammaniyāmatā’’</bold>ti etthāpi.</paragraph>
    <centered line="289">Paṭiccasamuppādakathāvaṇṇanā niṭṭhitā.</centered>
    <subhead line="290">3. Saccakathāvaṇṇanā</subhead>
    <paragraph line="291" number="452-454"><bold>Vatthusacca</bold>nti <pageBreak edition="M" number="0.0083" /> jātiyādi kāmataṇhādi sammādiṭṭhiādi ca. Bādhanapabhavaniyyānikalakkhaṇehi <bold>lakkhaṇasaccaṃ</bold> bādhanādi.</paragraph>
    <centered line="292">Saccakathāvaṇṇanā niṭṭhitā.</centered>
    <subhead line="293">5. Nirodhasamāpattikathāvaṇṇanā</subhead>
    <paragraph line="294" number="457-459"><bold>Kariyamānā</bold><pageBreak edition="V" number="0.0086" /><bold>karīyatī</bold>ti arūpakkhandhānaṃ pavattamānānaṃ samathavipassanānukkamena appavatti sādhīyatīti attho. <bold>Saṅkhatāsaṅkhatalakkhaṇānaṃ pana abhāvenā</bold>ti vadanto sabhāvadhammataṃ paṭisedheti. <bold>Vodānañca</bold> vuṭṭhānapariyāyova. <bold>Asaṅkhatabhāve kāraṇaṃ na hoti</bold> sabhāvadhammattāsādhakattāti adhippāyo.</paragraph>
    <centered line="295">Nirodhasamāpattikathāvaṇṇanā niṭṭhitā.</centered>
    <centered line="296">Chaṭṭhavaggavaṇṇanā niṭṭhitā.</centered>
    <subhead line="297">7. Sattamavaggo</subhead>
    <subhead line="298">1. Saṅgahitakathāvaṇṇanā</subhead>
    <paragraph line="299" number="471-472"><bold>Saṅgahitā</bold>ti sambandhā.</paragraph>
    <centered line="300">Saṅgahitakathāvaṇṇanā niṭṭhitā.</centered>
    <subhead line="301">2. Sampayuttakathāvaṇṇanā</subhead>
    <paragraph line="302" number="473-474"><bold>Nānattavavatthānaṃ natthī</bold>ti vadanto ‘‘tilamhi telaṃ anupaviṭṭha’’nti vacanameva na yujjatīti ‘‘na heva’’nti paṭikkhittanti dasseti.</paragraph>
    <centered line="303">Sampayuttakathāvaṇṇanā niṭṭhitā.</centered>
    <subhead line="304">3. Cetasikakathāvaṇṇanā</subhead>
    <paragraph line="305" number="475-477"> Phassādīnaṃ <pageBreak edition="M" number="0.0084" /><pageBreak edition="V" number="0.0087" /> ekuppādatādivirahitā sahajātatā natthīti āha <bold>‘‘sampayuttasahajātataṃ sandhāyā’’</bold>ti.</paragraph>
    <centered line="306">Cetasikakathāvaṇṇanā niṭṭhitā.</centered>
    <subhead line="307">4. Dānakathāvaṇṇanā</subhead>
    <paragraph line="308" number="478"><bold>Deyyadhammavasena codetu</bold>nti yadi cetasikova dhammo dānaṃ, ‘‘diyyatīti dāna’’nti imināpi atthena cetasikasseva dānabhāvo āpajjatīti codetunti attho.</paragraph>
    <paragraph line="309" number="479"><bold>Aniṭṭhaphalantiādi acetasikassa dhammassa dānabhāvadīpanatthaṃ vutta</bold>nti phaladānabhāvadīpanatthaṃ na vuttanti attho daṭṭhabbo. <bold>Aniṭṭhaphala</bold>ntiādinā acetasikassa dhammassa phaladānaṃ vuttaṃ viya hoti, na dānabhāvo, tannivāraṇatthañcetamāhāti. Evañca katvā anantaramevāha <bold>‘‘na hi acetasiko annādidhammo āyatiṃ vipākaṃ detī’’</bold>ti. <bold>Iṭṭhaphalabhāvaniyamanattha</bold>nti deyyadhammo viya kenaci pariyāyena aniṭṭhaphalatā dānassa natthi, ekantaṃ pana iṭṭhaphalamevāti niyamanatthanti attho.</paragraph>
    <paragraph line="310"><bold>Itarenā</bold>ti ‘‘diyyatīti dāna’’nti iminā pariyāyena. <bold>Na pana ekenatthenā</bold>ti ‘‘deyyadhammova dāna’’nti imaṃ sakavādīvādaṃ nivattetuṃ ‘‘saddhā hiriya’’ntiādikaṃ suttasādhanaṃ paravādīvāde yujjati, ‘‘idhekacco annaṃ detī’’tiādikañca, ‘‘cetasikova dhammo dāna’’nti imaṃ nivattetuṃ ‘‘cetasiko dhammo dāna’’nti imaṃ pana sādhetuṃ ‘‘saddhā hiriya’’ntiādikaṃ sakavādīvāde yujjati, ‘‘idhekacco annaṃ detī’’tiādikaṃ vā ‘‘deyyadhammo dāna’’nti sādhetunti evaṃ nivattanasādhanatthanānattaṃ sandhāya ‘‘na pana ekenatthenā’’ti vuttanti daṭṭhabbaṃ. Tattha yathā paravādīvāde ca suttasādhanatthaṃ ‘‘na vattabbaṃ cetasiko dhammo dāna’’nti pucchāyaṃ cetasikovāti attho daṭṭhabbo, tathā ‘‘na vattabbaṃ deyyadhammo dāna’’nti pucchāya ca deyyadhammovāti <pageBreak edition="V" number="0.0088" />. <bold>Deyyadhammo iṭṭhaphaloti iṭṭhaphalābhāvamattameva paṭikkhitta</bold>nti ettha ‘‘iṭṭhaphalabhāvamattameva paṭikkhitta’’nti pāṭhena bhavitabbanti <pageBreak edition="M" number="0.0085" />. ‘‘Iṭṭhaphalābhāvamattameva disvā paṭikkhitta’’nti vā vattabbaṃ. <bold>Saṅkarabhāvamocanattha</bold>nti cetasikassa dātabbaṭṭhena deyyadhammassa ca iṭṭhaphalaṭṭhena dānabhāvamocanatthanti vuttaṃ hoti.</paragraph>
    <centered line="311">Dānakathāvaṇṇanā niṭṭhitā.</centered>
    <subhead line="312">5. Paribhogamayapuññakathāvaṇṇanā</subhead>
    <paragraph line="313" number="483"> Paribhogamayaṃ nāma cittavippayuttaṃ puññaṃ atthīti laddhi. Tañhi te sandhāya paribhogamayaṃ puññaṃ pavaḍḍhatīti vadantīti adhippāyo.</paragraph>
    <paragraph line="314" number="485"><bold>Tassāpi vasenā</bold>ti tassāpi laddhiyā vasena. Pañcaviññāṇānaṃ viya etesampi samodhānaṃ siyāti paṭijānātīti vadanti. Pañcaviññāṇaphassādīnameva pana samodhānaṃ sandhāya paṭijānātīti adhippāyo.</paragraph>
    <paragraph line="315" number="486"><bold>Aparibhuttepī</bold>ti iminā ‘‘paṭiggāhako paṭiggahetvā na paribhuñjati chaḍḍetī’’tiādikaṃ dasseti. Aparibhutte deyyadhamme puññabhāvato paribhogamayaṃ puññaṃ pavaḍḍhatīti ayaṃ vādo hīyati. Tasmiñca hīne sakavādīvādo balavā. Cāgacetanāya eva hi puññabhāvo evaṃ siddho hotīti adhippāyo. Aparibhuttepi deyyadhamme puññabhāve cāgacetanāya eva puññabhāvoti āha <bold>‘‘sakavādīvādova balavā’’</bold>ti.</paragraph>
    <centered line="316">Paribhogamayapuññakathāvaṇṇanā niṭṭhitā.</centered>
    <subhead line="317">6. Itodinnakathāvaṇṇanā</subhead>
    <paragraph line="318" number="488-491"><bold>Teneva</bold><pageBreak edition="V" number="0.0089" /><bold>yāpentī</bold>ti teneva cīvarādinā yāpenti, teneva vā cīvarādidānena yāpenti, sayaṃkatena kammunā vināpīti adhippāyo. <bold>Iminā kāraṇenā</bold>ti yadi yaṃ ito cīvarādi dinnaṃ, na tena yāpeyyuṃ, kathaṃ anumodeyyuṃ…pe… somanassaṃ paṭilabheyyunti laddhiṃ patiṭṭhapentassapīti vuttaṃ hoti.</paragraph>
    <centered line="319">Itodinnakathāvaṇṇanā niṭṭhitā.</centered>
    <subhead line="320">7. Pathavīkammavipākotikathāvaṇṇanā</subhead>
    <paragraph line="321" number="492"><bold>Phasso</bold><pageBreak edition="M" number="0.0086" /><bold>sukhavedanīyādibhedo hotī</bold>ti phassena sabbampi kammavipākaṃ dassetvā puna attavajjehi sampayogadassanatthaṃ <bold>‘‘so ca saññādayo cā’’</bold>tiādi vuttaṃ. <bold>Atthi ca nesa</bold>nti sāvajjane cakkhuviññāṇādisahajātadhamme sandhāya vuttaṃ. <bold>Yo tattha iṭṭhavipāko, tassa patthanā</bold>ti iṭṭhavipāke eva patthanaṃ katvā kammaṃ karontīti kammūpanissayabhūtameva patthanaṃ dasseti, paccuppannavedanāpaccayaṃ vā taṇhaṃ upādānādinibbattanavasena dukkhassa pabhāvitaṃ. <bold>Mūlataṇhā</bold>ti paccuppannavipākavaṭṭanibbattakakammassa upanissayabhūtaṃ purimataṇhaṃ, kammasahāyaṃ vā vipākassa upanissayabhūtaṃ.</paragraph>
    <paragraph line="322" number="493"> Sakasamayavasena ca codanāya payujjamānataṃ dassetuṃ <bold>‘‘tesañca laddhiyā’’</bold>tiādimāha.</paragraph>
    <paragraph line="323" number="494"><bold>Paṭilābhavasenā</bold>ti kamme sati pathaviyādīnaṃ paṭilābho hotīti kammaṃ taṃsaṃvattanikaṃ nāma hotīti dasseti.</paragraph>
    <centered line="324">Pathavīkammavipākotikathāvaṇṇanā niṭṭhitā.</centered>
    <subhead line="325">8. Jarāmaraṇaṃvipākotikathāvaṇṇanā</subhead>
    <paragraph line="326" number="495"><bold>Sampayogalakkhaṇābhāvā</bold>ti <pageBreak edition="V" number="0.0090" /> ‘‘ekārammaṇā’’ti imassa sampayogalakkhaṇassa abhāvāti adhippāyo.</paragraph>
    <paragraph line="327" number="496"><bold>Pariyāyo natthī</bold>ti sakavādinā attanā vattabbatāya pariyāyo natthīti abyākatānaṃ jarāmaraṇassa vipākanivāraṇatthaṃ <bold>abyākatavasena pucchā na katā</bold>ti dasseti.</paragraph>
    <paragraph line="328" number="497"><bold>Aparisuddhavaṇṇatā</bold> jarāyevāti keci, taṃ <bold>akusalakammaṃ kammasamuṭṭhānassā</bold>tiādinā rūpasseva dubbaṇṇatādassanena samamevāti.</paragraph>
    <centered line="329">Jarāmaraṇaṃvipākotikathāvaṇṇanā niṭṭhitā.</centered>
    <subhead line="330">9. Ariyadhammavipākakathāvaṇṇanā</subhead>
    <paragraph line="331" number="500"><bold>Vaṭṭa</bold>nti <pageBreak edition="M" number="0.0087" /> kammādivaṭṭaṃ.</paragraph>
    <centered line="332">Ariyadhammavipākakathāvaṇṇanā niṭṭhitā.</centered>
    <subhead line="333">10. Vipākovipākadhammadhammotikathāvaṇṇanā</subhead>
    <paragraph line="334" number="501"><bold>Tappaccayāpī</bold>ti yassa vipākassa vipāko aññamaññapaccayo hoti tappaccayāpi aññamaññapaccayabhūtatopīti adhippāyo. <bold>So hī</bold>tiādinā purimapaṭiññāya imassa codanassa kāraṇabhāvaṃ dasseti. <bold>Aññamaññapaccayādīsu paccayaṭṭhenā</bold>ti <bold>ādi</bold>-saddena sahajātādipaccaye saṅgaṇhitvā tesu tena tena paccayabhāvenāti dasseti.</paragraph>
    <centered line="335">Vipākovipākadhammadhammotikathāvaṇṇanā niṭṭhitā.</centered>
    <centered line="336">Sattamavaggavaṇṇanā niṭṭhitā.</centered>
    <subhead line="337">8. Aṭṭhamavaggo</subhead>
    <subhead line="338">1. Chagatikathāvaṇṇanā</subhead>
    <paragraph line="339" number="503-504"> Vaṇṇoti <pageBreak edition="V" number="0.0091" /> vaṇṇanibhā saṇṭhānañca vuccatīti āha <bold>‘‘sadisarūpasaṇṭhānā’’</bold>ti.</paragraph>
    <centered line="340">Chagatikathāvaṇṇanā niṭṭhitā.</centered>
    <subhead line="341">2. Antarābhavakathāvaṇṇanā</subhead>
    <paragraph line="342" number="505"> Atidūrassa antaritassa pattabbassa desassa dassanato <bold>dibbacakkhuko viya</bold>. Ākāsena pathavantaraṭṭhānāni bhinditvā gamanato <bold>iddhimā viya. Na sahadhammenā</bold>ti yadi so bhavānaṃ antarā na siyā, na nāma antarābhavoti paṭikkhepe karaṇaṃ natthīti adhippāyo.</paragraph>
    <paragraph line="343" number="506"><bold>Tattha</bold><pageBreak edition="M" number="0.0088" /><bold>jātijarāmaraṇāni ceva cutipaṭisandhiparamparañca anicchanto</bold>ti etena cutianantaraṃ antarābhavaṃ khandhāti, vattamānā jātīti, mātukucchimeva paviṭṭhā antaradhāyamānā maraṇanti na icchati.</paragraph>
    <paragraph line="344" number="507"><bold>Yathā kāmabhavādīsu</bold> tattha tattheva punappunaṃ cavitvā upapattivasena cutipaṭisandhiparamparā hoti, evaṃ taṃ tattha na icchatīti dasseti.</paragraph>
    <centered line="345">Antarābhavakathāvaṇṇanā niṭṭhitā.</centered>
    <subhead line="346">3. Kāmaguṇakathāvaṇṇanā</subhead>
    <paragraph line="347" number="510"> Kāmabhavassa <pageBreak edition="V" number="0.0092" /> kamanaṭṭhena kāmabhavabhāvo sabbepi kāmāvacarā khandhādayo kāmabhavoti iminā adhippāyena daṭṭhabbo. Upādinnakkhandhānameva pana kāmabhavabhāvo dhātukathāyaṃ dassito, na kamanaṭṭhena kāmabhavabhāvo. <bold>‘‘Pañcime, bhikkhave, kāmaguṇā’’ti vacanamattaṃ nissāyā</bold>ti pañceva kāmakoṭṭhāsā ‘‘kāmo’’ti vuttāti <bold>kāmadhātū</bold>tivacanaṃ na aññassa nāmanti iminā adhippāyenevaṃ vacanamattaṃ nissāyāti attho.</paragraph>
    <centered line="348">Kāmaguṇakathāvaṇṇanā niṭṭhitā.</centered>
    <subhead line="349">5. Rūpadhātukathāvaṇṇanā</subhead>
    <paragraph line="350" number="515-516"> Rūpadhātukathāyaṃ <bold>rūpadhātū</bold>ti vacanato rūpīdhammeheva rūpadhātuyā bhavitabbanti laddhi daṭṭhabbā. Suttesu ‘‘tayome bhavā’’tiādinā (dī. ni. 3.305) paricchinnabhūmiyova <bold>bhūmiparicchedo,</bold> ‘‘heṭṭhato avīcinirayaṃ pariyantaṃ karitvā’’tiādikammaparicchindanampi (vibha. 182) vadanti.</paragraph>
    <centered line="351">Rūpadhātukathāvaṇṇanā niṭṭhitā.</centered>
    <subhead line="352">6. Arūpadhātukathāvaṇṇanā</subhead>
    <paragraph line="353" number="517-518"><bold>Imināvupāyenā</bold>ti <pageBreak edition="M" number="0.0089" /> yathā hi purimakathāyaṃ rūpino dhammā avisesena ‘‘rūpadhātū’’ti vuttā, evamidhāpi arūpino dhammā avisesena ‘‘arūpadhātū’’ti vuttāti tattha vuttanayo idhāpi samānoti adhippāyo.</paragraph>
    <centered line="354">Arūpadhātukathāvaṇṇanā niṭṭhitā.</centered>
    <subhead line="355">7. Rūpadhātuyāāyatanakathāvaṇṇanā</subhead>
    <paragraph line="356" number="519"><bold>Ghānanimittānipī</bold>ti <pageBreak edition="V" number="0.0093" /> idaṃ ghānādinimittānipīti vattabbaṃ. <bold>Nimitta</bold>nti ghānādīnaṃ okāsabhāvena upalakkhitaṃ tathāvidhasaṇṭhānaṃ rūpasamudāyamāha.</paragraph>
    <centered line="357">Rūpadhātuyāāyatanakathāvaṇṇanā niṭṭhitā.</centered>
    <subhead line="358">8. Arūperūpakathāvaṇṇanā</subhead>
    <paragraph line="359" number="524-526"><bold>Sukhumarūpaṃ atthi,</bold> yato nissaraṇaṃ taṃ āruppanti adhippāyo.</paragraph>
    <centered line="360">Arūperūpakathāvaṇṇanā niṭṭhitā.</centered>
    <subhead line="361">9. Rūpaṃkammantikathāvaṇṇanā</subhead>
    <paragraph line="362" number="527-537"><bold>Pakappayamānā</bold>ti āyūhamānā, sampayuttesu adhikaṃ byāpāraṃ kurumānāti attho. <bold>Purimavāre</bold>ti ‘‘yaṃkiñci akusalena cittena samuṭṭhitaṃ rūpaṃ, sabbaṃ taṃ akusala’’nti imaṃ pañhaṃ vadati.</paragraph>
    <centered line="363">Rūpaṃkammantikathāvaṇṇanā niṭṭhitā.</centered>
    <subhead line="364">10. Jīvitindriyakathāvaṇṇanā</subhead>
    <paragraph line="365" number="540"><bold>Arūpajīvitindriyantipañhe</bold><pageBreak edition="M" number="0.0090" /> ‘‘atthi arūpīnaṃ dhammānaṃ āyū’’tiādikaṃ pañhaṃ antaṃ <pageBreak edition="V" number="0.0094" /> gahetvā vadati. <bold>Arūpadhammānaṃ cittavippayuttaṃ jīvitindriyasantānaṃ nāma atthīti icchatī</bold>ti ettha rūpārūpadhammānaṃ taṃ icchanto arūpadhammānaṃ icchatīti vattuṃ yuttoti ‘‘arūpadhammāna’’nti vuttanti daṭṭhabbaṃ.</paragraph>
    <paragraph line="366" number="541"><bold>Sattasantāne rūpino vā dhammā hontū</bold>tiādināpi tameva jīvitindriyasantānaṃ vadatīti veditabbaṃ.</paragraph>
    <paragraph line="367" number="542"><bold>Pubbāparabhāgaṃ sandhāyā</bold>ti samāpattiyā āsannabhāvato tadāpi samāpannoyevāti adhippāyo.</paragraph>
    <paragraph line="368" number="544-545"><bold>Dve jīvitindriyānī</bold>ti ‘‘pucchā sakavādissa, paṭiññā itarassā’’ti purimapāṭho. ‘‘Pucchā paravādissa, paṭiññā sakavādissā’’ti pacchimapāṭho, so yutto.</paragraph>
    <centered line="369">Jīvitindriyakathāvaṇṇanā niṭṭhitā.</centered>
    <subhead line="370">11. Kammahetukathāvaṇṇanā</subhead>
    <paragraph line="371" number="546"><bold>Sesa</bold>nti pāṇātipātādikammassa hetūti ito purimaṃ sotāpannādianuyogaṃ vadati. <bold>Handa hī</bold>ti paravādissevetaṃ sampaṭicchanavacananti sampaṭicchāpetunti na sakkā vattuṃ, ‘‘katamassa kammassa hetū’’ti pana sakavādī taṃ sampaṭicchāpetuṃ vadatīti yujjeyya, sampaṭicchāpetunti pana pakkhaṃ paṭijānāpetunti atthaṃ aggahetvā paravādī attano laddhiṃ sakavādiṃ gāhāpetunti attho daṭṭhabbo.</paragraph>
    <centered line="372">Kammahetukathāvaṇṇanā niṭṭhitā.</centered>
    <centered line="373">Aṭṭhamavaggavaṇṇanā niṭṭhitā.</centered>
    <subhead line="374">9. Navamavaggo</subhead>
    <subhead line="375">1. Ānisaṃsadassāvīkathāvaṇṇanā</subhead>
    <paragraph line="376" number="547"><bold>Vibhāgadassanattha</bold>nti <pageBreak edition="M" number="0.0091" /><pageBreak edition="V" number="0.0095" /> visabhāgadassanatthanti vuttaṃ hoti. Nānācittavasena paṭijānantassa adhippāyamaddanaṃ kathaṃ yuttanti vicāretabbaṃ. Ārammaṇavasena hi dassanadvayaṃ saha vadantassa tadabhāvadassanatthaṃ idaṃ āraddhanti yuttanti. <bold>Anussavavasenā</bold>tiādinā na kevalaṃ aniccādiārammaṇameva ñāṇaṃ vipassanā, atha kho ‘‘anuppādo khema’’ntiādikaṃ nibbāne ānisaṃsadassanañcāti dīpeti.</paragraph>
    <centered line="377">Ānisaṃsadassāvīkathāvaṇṇanā niṭṭhitā.</centered>
    <subhead line="378">2. Amatārammaṇakathāvaṇṇanā</subhead>
    <paragraph line="379" number="549"><bold>Suttabhayenā</bold>ti ‘‘pārimaṃ tīraṃ khemaṃ appaṭibhayanti kho, bhikkhave, nibbānassetaṃ adhivacana’’nti (saṃ. ni. 4.238) asaṃyojaniyādibhāvaṃ sandhāya khemādibhāvo vuttoti evamādinā suttabhayenāti daṭṭhabbaṃ.</paragraph>
    <centered line="380">Amatārammaṇakathāvaṇṇanā niṭṭhitā.</centered>
    <subhead line="381">3. Rūpaṃsārammaṇantikathāvaṇṇanā</subhead>
    <paragraph line="382" number="552-553"><bold>Ārammaṇatthassa vibhāgadassanattha</bold>nti paccayaṭṭho olubbhaṭṭhoti evaṃ vibhāge vijjamāne <pageBreak edition="V" number="0.0096" /> paccayolubbhānaṃ visesābhāvaṃ kappetvā akappetvā vā sappaccayattā olubbhārammaṇenapi sārammaṇamevāti na gahetabbanti dassanatthanti vuttaṃ hoti.</paragraph>
    <centered line="383">Rūpaṃsārammaṇantikathāvaṇṇanā niṭṭhitā.</centered>
    <subhead line="384">4. Anusayāanārammaṇātikathāvaṇṇanā</subhead>
    <paragraph line="385" number="554-556"><bold>Appahīnattāva</bold><pageBreak edition="M" number="0.0092" /><bold>atthīti vuccati,</bold> na pana vijjamānattāti adhippāyo.</paragraph>
    <centered line="386">Anusayāanārammaṇātikathāvaṇṇanā niṭṭhitā.</centered>
    <subhead line="387">5. Ñāṇaṃanārammaṇantikathāvaṇṇanā</subhead>
    <paragraph line="388" number="557-8"><bold>Tassa ñāṇassā</bold>ti maggañāṇassāti vadanti.</paragraph>
    <centered line="389">Ñāṇaṃanārammaṇantikathāvaṇṇanā niṭṭhitā.</centered>
    <subhead line="390">7. Vitakkānupatitakathāvaṇṇanā</subhead>
    <paragraph line="391" number="562"><bold>Avisesenevā</bold>ti ārammaṇasampayogehi dvīhipīti attho.</paragraph>
    <centered line="392">Vitakkānupatitakathāvaṇṇanā niṭṭhitā.</centered>
    <subhead line="393">8. Vitakkavipphārasaddakathāvaṇṇanā</subhead>
    <paragraph line="394" number="563"><bold>Sabbaso</bold>ti <pageBreak edition="V" number="0.0097" /> savitakkacittesu sabbattha sabbadā vāti imamatthaṃ dassento āha <bold>‘‘antamaso manodhātupavattikālepī’’</bold>ti. <bold>Vitakkavipphāramatta</bold>nti vitakkassa pavattimattanti adhippāyo.</paragraph>
    <centered line="395">Vitakkavipphārasaddakathāvaṇṇanā niṭṭhitā.</centered>
    <subhead line="396">9. Nayathācittassavācātikathāvaṇṇanā</subhead>
    <paragraph line="397" number="565"><bold>Anāpattī</bold>ti visaṃvādanādhippāyassa abhāvā musāvādo na hotīti vuttaṃ.</paragraph>
    <centered line="398">Nayathācittassavācātikathāvaṇṇanā niṭṭhitā.</centered>
    <subhead line="399">11. Atītānāgatasamannāgatakathāvaṇṇanā</subhead>
    <paragraph line="400" number="568-570"><bold>Tāsū</bold>ti <pageBreak edition="M" number="0.0093" /> tāsu paññattīsu. Samannāgamapaññattiyā <bold>samannāgatoti vuccati,</bold> paṭilābhapaññattiyā <bold>lābhīti vuccati. Samannāgatoti vuccati</bold> ayaṃ samannāgamapaññatti nāma. <bold>Lābhīti vuccati</bold> ayaṃ paṭilābhapaññatti nāmāti vā adhippāyo yojetabbo.</paragraph>
    <centered line="401">Atītānāgatasamannāgatakathāvaṇṇanā niṭṭhitā.</centered>
    <centered line="402">Navamavaggavaṇṇanā niṭṭhitā.</centered>
    <subhead line="403">10. Dasamavaggo</subhead>
    <subhead line="404">1. Nirodhakathāvaṇṇanā</subhead>
    <paragraph line="405" number="571-2"><bold>Bhavaṅgacittassa</bold><pageBreak edition="V" number="0.0098" /><bold>bhaṅgakkhaṇena sahevā</bold>tiādiṃ vadantena kiriyakhandhānaṃ bhaṅgakkhaṇena saha upapattesiyā khandhā uppajjantīti ca vattabbaṃ, tathā upapattesiyānaṃ bhaṅgakkhaṇena saha upapattesiyā, kiriyānaṃ bhaṅgakkhaṇena saha kiriyāti. Cakkhuviññāṇādīnaṃ kiriyācatukkhandhaggahaṇena gahaṇaṃ. <bold>Ñāṇa</bold>nti maggañāṇaṃ yuttaṃ.</paragraph>
    <centered line="406">Nirodhakathāvaṇṇanā niṭṭhitā.</centered>
    <subhead line="407">3. Pañcaviññāṇasamaṅgissamaggakathāvaṇṇanā</subhead>
    <paragraph line="408" number="576"><bold>Taṃ lakkhaṇa</bold>nti ‘‘cha viññāṇā’’ti avatvā ‘‘pañcaviññāṇā uppannavatthukā’’tiādinā vuttaṃ lakkhaṇaṃ. ‘‘Cha viññāṇā’’ti avacanaṃ panettha ‘‘no ca vata re vattabbe’’tiādivacanassa kāraṇanti adhippetaṃ.</paragraph>
    <paragraph line="409" number="577"><bold>Lokiyo</bold>ti vipassanāmaggamāha. <bold>Yaṃ tattha animitta</bold>nti cakkhuviññāṇasamaṅgikkhaṇe yaṃ animittaṃ gaṇhanto na nimittaggāhīti vutto, tadeva suññatanti adhippāyo.</paragraph>
    <centered line="410">Pañcaviññāṇasamaṅgissamaggakathāvaṇṇanā niṭṭhitā.</centered>
    <subhead line="411">5. Pañcaviññāṇāsābhogātikathāvaṇṇanā</subhead>
    <paragraph line="412" number="584-586"><bold>Kusalākusalavasena</bold><pageBreak edition="M" number="0.0094" /><pageBreak edition="V" number="0.0099" /><bold>namī</bold>ti kusalākusalabhāvena namitvā pavattīti vuttaṃ hoti. Sā pana ārammaṇappakāraggahaṇaṃ yena alobhādīhi lobhādīhi ca sampayogo hotīti daṭṭhabbo ‘‘sukhamiti cetaso abhāgo’’tiādīsu viya.</paragraph>
    <centered line="413">Pañcaviññāṇāsābhogātikathāvaṇṇanā niṭṭhitā.</centered>
    <subhead line="414">6. Dvīhisīlehītikathāvaṇṇanā</subhead>
    <paragraph line="415" number="587-589"><bold>Khaṇabhaṅganirodhaṃ,</bold> na appavattinirodhaṃ, sīlavītikkamanirodhaṃ vā. <bold>Vītikkamaṃ viyā</bold>ti yathā vītikkame kate dussīlo, evaṃ niruddhepīti evaṃ vītikkamena ninnānaṃ sallakkhentoti attho.</paragraph>
    <centered line="416">Dvīhisīlehītikathāvaṇṇanā niṭṭhitā.</centered>
    <subhead line="417">7. Sīlaṃacetasikantikathāvaṇṇanā</subhead>
    <paragraph line="418" number="590-594"><bold>Yena so sīlavāyeva nāma hotī</bold>ti yena cittavippayuttena ṭhitena upacayena akusalābyākatacittasamaṅgī sīlavāyeva nāma hotīti adhippāyo. <bold>Sesamettha ‘‘dānaṃ acetasika’’nti kathāyaṃ vuttanayeneva veditabba</bold>nti vuttaṃ, sā pana kathā maggitabbā.</paragraph>
    <centered line="419">Sīlaṃacetasikantikathāvaṇṇanā niṭṭhitā.</centered>
    <subhead line="420">9. Samādānahetukathāvaṇṇanā</subhead>
    <paragraph line="421" number="598-600"> Samādānahetukathāyaṃ \100 <bold>purimakathāsadisamevā</bold>ti paribhogakathekadesasadisatā daṭṭhabbā.</paragraph>
    <centered line="422">Samādānahetukathāvaṇṇanā niṭṭhitā.</centered>
    <subhead line="423">11. Aviññattidussīlyantikathāvaṇṇanā</subhead>
    <paragraph line="424" number="603-604"><bold>Āṇattiyā</bold><pageBreak edition="M" number="0.0095" /><bold>ca pāṇātipātādīsu aṅgapāripūri</bold>nti ekasmiṃ divase āṇattassa aparasmiṃ divase pāṇātipātaṃ karontassa tadā sā āṇatti viññattiṃ vināyeva aṅgaṃ hotīti <bold>aviññatti dussīlya</bold>nti adhippāyo.</paragraph>
    <centered line="425">Aviññattidussīlyantikathāvaṇṇanā niṭṭhitā.</centered>
    <centered line="426">Dasamavaggavaṇṇanā niṭṭhitā.</centered>
    <centered line="427">Dutiyo paṇṇāsako samatto.</centered>
    <subhead line="428">11. Ekādasamavaggo</subhead>
    <subhead line="429">4. Ñāṇakathāvaṇṇanā</subhead>
    <paragraph line="430" number="614-615"> Ñāṇakathāyaṃ <bold>seyyathāpi mahāsaṅghikāna</bold>nti pubbe <bold>ñāṇaṃanārammaṇantikathāyaṃ</bold> (kathā. 557 ādayo) vuttehi andhakehi aññe idha mahāsaṅghikā bhaveyyuṃ. <bold>Yadi aññāṇe vigate</bold>tiādinā rāgavigamo viya vītarāgapaññattiyā aññāṇavigamo ñāṇīpaññattiyā kāraṇanti dasseti. Na hi ñāṇaṃ assa atthīti ñāṇī, atha kho aññāṇīpaṭipakkhato ñāṇīti <pageBreak edition="V" number="0.0101" />. <bold>Yasmā ñāṇapaṭilābhenā</bold>ti ettha ca ñāṇapaṭilābhena aññāṇassa vigatattā so ñāṇīti vattabbataṃ āpajjatīti attho daṭṭhabbo.</paragraph>
    <centered line="431">Ñāṇakathāvaṇṇanā niṭṭhitā.</centered>
    <subhead line="432">6. Idaṃdukkhantikathāvaṇṇanā</subhead>
    <paragraph line="433" number="618-620"><bold>Itaro pana sakasamaye</bold>ti paravādī attano samayeti attho.</paragraph>
    <centered line="434">Idaṃdukkhantikathāvaṇṇanā niṭṭhitā.</centered>
    <subhead line="435">7. Iddhibalakathāvaṇṇanā</subhead>
    <paragraph line="436" number="621-624"><bold>Kammassa</bold><pageBreak edition="M" number="0.0096" /><bold>vipākavasena vā</bold>ti nirayaṃva sandhāya vuttaṃ. Tattha hi abbudādiparicchedo tādisassa kammavipākassa vasena vutto. <bold>Vassagaṇanāya vā</bold>ti manusse cātumahārājikādideve ca sandhāya. Tesañhi asaṅkhyeyampi kālaṃ vipākadānasamatthaṃ kammaṃ vassagaṇanāya paricchijjatīti.</paragraph>
    <centered line="437">Iddhibalakathāvaṇṇanā niṭṭhitā.</centered>
    <subhead line="438">8. Samādhikathāvaṇṇanā</subhead>
    <paragraph line="439" number="625-626"><bold>Samādhānaṭṭhenā</bold>ti samaṃ ṭhapanaṭṭhena samādhi nāma cetasikantaraṃ atthīti aggahetvāti <pageBreak edition="V" number="0.0102" /> attho. <bold>Chalenā</bold>ti ekacittakkhaṇikatte cakkhuviññāṇassa ca jhānacittassa ca na koci visesoti etena sāmaññamattenāti adhippāyo.</paragraph>
    <centered line="440">Samādhikathāvaṇṇanā niṭṭhitā.</centered>
    <subhead line="441">9. Dhammaṭṭhitatākathāvaṇṇanā</subhead>
    <paragraph line="442" number="627"><bold>Anantarapaccayatañcevā</bold>ti avijjā saṅkhārānaṃ anantarapaccayo avijjāya yā ṭhitatā tato hoti, tāya ṭhitatāya anantarapaccayabhāvasaṅkhātā ṭhitatā hotīti adhippāyo. Anantarapaccayaggahaṇañcettha aññamaññapaccayabhāvarahitassa ekassa paccayassa dassanatthanti daṭṭhabbaṃ. Tena hi sabbo tādiso paccayo dassito hotīti. <bold>Aññamaññapaccayatañcā</bold>ti avijjā saṅkhārānaṃ paccayo, saṅkhārā ca avijjāya. Tattha avijjāya saṅkhārānaṃ paccayabhāvasaṅkhātāya ṭhitatāya saṅkhārānaṃ avijjāya paccayabhāvasaṅkhātā ṭhitatā hoti, tassā ca itarāti adhippāyo.</paragraph>
    <centered line="443">Dhammaṭṭhitatākathāvaṇṇanā niṭṭhitā.</centered>
    <subhead line="444">10. Aniccatākathāvaṇṇanā</subhead>
    <paragraph line="445" number="628"><bold>Rūpādayo</bold><pageBreak edition="M" number="0.0097" /><bold>viya parinipphannā</bold>ti rūpādīhi saha uppajjitvā nirujjhanato parinipphannāti attho. <bold>Aniccatāvibhāgānuyuñjanavasenā</bold>ti tīsu daṇḍesu daṇḍavohāro viya tīsu lakkhaṇesu aniccatāvohāro hotīti tassā vibhāgānuyuñjanavasenāti vadanti.</paragraph>
    <centered line="446">Aniccatākathāvaṇṇanā niṭṭhitā.</centered>
    <centered line="447">Ekādasamavaggavaṇṇanā niṭṭhitā.</centered>
    <subhead line="448">12. Dvādasamavaggo</subhead>
    <subhead line="449">1. Saṃvarokammantikathāvaṇṇanā</subhead>
    <paragraph line="450" number="630-632"><bold>Vipākadvāra</bold>nti <pageBreak edition="V" number="0.0103" /> bhavaṅgamanaṃ vadati. <bold>Kammadvāra</bold>nti kusalākusalamanaṃ.</paragraph>
    <centered line="451">Saṃvarokammantikathāvaṇṇanā niṭṭhitā.</centered>
    <subhead line="452">2. Kammakathāvaṇṇanā</subhead>
    <paragraph line="453" number="633-635"><bold>Abyākataṃ sandhāya paṭikkhepo</bold>ti sakasamayalakkhaṇena paṭikkhepo katoti vadanti. Avipākacetanāya sarūpena dassitāya savipākāpi dassitāyeva nāma hotīti maññamāno āha <bold>‘‘savipākāvipākacetanaṃ sarūpena dassetu’’</bold>nti.</paragraph>
    <centered line="454">Kammakathāvaṇṇanā niṭṭhitā.</centered>
    <subhead line="455">3. Saddovipākotikathāvaṇṇanā</subhead>
    <paragraph line="456" number="636-637"><bold>Kammasamuṭṭhānā arūpadhammāvā</bold>tiādinā kammasamuṭṭhānesu cakkhādīsupi vipākavohāro natthi, ko pana vādo akammasamuṭṭhāne saddeti dasseti.</paragraph>
    <centered line="457">Saddovipākotikathāvaṇṇanā niṭṭhitā.</centered>
    <subhead line="458">4. Saḷāyatanakathāvaṇṇanā</subhead>
    <paragraph line="459" number="638-640"><bold>Tasmā</bold><pageBreak edition="M" number="0.0098" /><pageBreak edition="V" number="0.0104" /><bold>vipāko</bold>ti avisesena saḷāyatanaṃ vipākoti yesaṃ laddhīti vuttaṃ hoti.</paragraph>
    <centered line="460">Saḷāyatanakathāvaṇṇanā niṭṭhitā.</centered>
    <subhead line="461">5. Sattakkhattuparamakathāvaṇṇanā</subhead>
    <paragraph line="462" number="641-645"><bold>Sattakkhattuparamatāniyato</bold>ti sattakkhattuparamatāya niyato. <bold>Imaṃ vibhāga</bold>nti imaṃ visesaṃ. <bold>Tvaṃ panassa niyāmaṃ icchasī</bold>ti avinipātadhammatāphalappattīhi aññasmiṃ sattakkhattuparamabhāve ca niyāmaṃ icchasīti attho.</paragraph>
    <paragraph line="463"><bold>Ānantariyābhāva</bold>nti yena so dhammābhisamayena bhabbo nāma hoti, tassa ānantariyakammassa abhāvanti attho, puggalassa vā ānantariyabhāvassa abhāvanti. Kiṃ pana so antarādhammaṃ abhisamissatīti? Keci vadanti ‘‘sattakkhattuparamo sattamaṃ bhavaṃ nātikkamati, orato pana natthi paṭisedho’’ti. Apare ‘‘yo bhagavatā ñāṇabalena byākato, tassa antarā abhisamayo nāma natthi, tathāpi bhavaniyāmassa kassaci abhāvā bhabboti vuccati. Yathā kusalā abhiññācetanā kadāci vipākaṃ adadamānāpi sati kāraṇe dātuṃ bhabbatāya vipākadhammadhammā nāma, tathā indriyānaṃ mudutāya sattakkhattuparamo, na niyāmasabbhāvā nāpi bhagavatā byākatattā, na ca indriyamudutā abhabbatākaro dhammoti na so abhabbo nāma. Abhabbatākaradhammābhāvato cettha abhabbatā paṭisedhitā, na pana antarā abhisametuṃ bhabbatā vuttā. Yadi ca sattakkhattuparamo antarā abhisameyya, kolaṃkolo siyā’’ti. Visesaṃ pana akatvā bhabbasabhāvatāya bhabboti vattuṃ yuttaṃ. <bold>Na bhavaniyāmakaṃ kiñcī</bold>ti ettha passitvāti vacanaseso, byākarotīti vā sambandho.</paragraph>
    <centered line="464">Sattakkhattuparamakathāvaṇṇanā niṭṭhitā.</centered>
    <centered line="465">Dvādasamavaggavaṇṇanā niṭṭhitā.</centered>
    <subhead line="466">13. Terasamavaggo</subhead>
    <subhead line="467">1. Kappaṭṭhakathāvaṇṇanā</subhead>
    <paragraph line="468" number="654-657"> Kappaṭṭhakathāyaṃ <pageBreak edition="M" number="0.0099" /><pageBreak edition="V" number="0.0105" /><bold>heṭṭhā</bold>ti iddhibalakathāyaṃ.</paragraph>
    <centered line="469">Kappaṭṭhakathāvaṇṇanā niṭṭhitā.</centered>
    <subhead line="470">3. Anantarāpayuttakathāvaṇṇanā</subhead>
    <paragraph line="471" number="660-662"> Anantarāpayuttakathāyaṃ ānantariyaṃ payuttaṃ etenāti <bold>anantarāpayutto</bold>ti ānantariye anantarāsaddaṃ āropetvā aṭṭhakathāyaṃ attho vuttoti daṭṭhabbo. ‘‘Anantarapayutto’’tipi pāḷi dissati.</paragraph>
    <centered line="472">Anantarāpayuttakathāvaṇṇanā niṭṭhitā.</centered>
    <subhead line="473">4. Niyatassaniyāmakathāvaṇṇanā</subhead>
    <paragraph line="474" number="663-664"><bold>Sesā tebhūmakadhammā aniyatā nāmā</bold>ti ettha appattaniyāmānaṃ dhamme sandhāya <bold>‘‘tebhūmakadhammā’’</bold>ti āha. Eteva hi sandhāya <bold>‘‘tehi samannāgatopi aniyatoyevā’’</bold>ti vuttanti. Iti imaṃ vohāramattaṃ gahetvā ‘‘niyato bodhisatto pacchimabhaviko bhabbo dhammaṃ abhisametuṃ okkamitu’’nti adhippāyena ‘‘niyāmaṃ okkamatī’’ti yesaṃ laddhīti atthayojanā. Evaṃ pana vohāramattasabbhāvo ‘‘niyato’’ti vacanassa, dhammaṃ abhisametuṃ bhabbatā ca ‘‘niyāmaṃ okkamatī’’ti <pageBreak edition="V" number="0.0106" /> vacanassa kāraṇabhāvena vuttā hoti, bhabbatāyeva pana ubhayassapi kāraṇanti yuttaṃ. <bold>Aññenā</bold>ti yadi niyato niyāmaṃ okkameyya, micchattaniyato sammattaniyāmaṃ, sammattaniyato vā micchattaniyāmaṃ okkameyya, na ca taṃ atthīti dassanatthanti attho.</paragraph>
    <centered line="475">Niyatassaniyāmakathāvaṇṇanā niṭṭhitā.</centered>
    <subhead line="476">8. Asātarāgakathāvaṇṇanā</subhead>
    <paragraph line="477" number="674"> Asātarāgakathāyaṃ <pageBreak edition="M" number="0.0100" /><bold>‘‘aho vata me etadeva bhaveyyā’’ti rajjanā</bold>ti iminā evaṃ pavattamānoyeva lobho idha ‘‘rāgo’’ti adhippeto, na aññathāti dasseti.</paragraph>
    <paragraph line="478" number="675"><bold>Sutte panā</bold>ti etassa ‘‘adhippāyo’’ti etena sambandho.</paragraph>
    <centered line="479">Asātarāgakathāvaṇṇanā niṭṭhitā.</centered>
    <subhead line="480">9. Dhammataṇhāabyākatātikathāvaṇṇanā</subhead>
    <paragraph line="481" number="676-680"><bold>Yasmā dhammataṇhāti vuttā, tasmā abyākatā</bold>ti kusalesu dhammesu lokuttaresu vā sabbesu taṇhā ‘‘dhammataṇhā’’ti gahetvā yasmā sā taṇhā, tasmā kusalā na hoti, yasmā pana dhamme pavattā, tasmā akusalā na hotīti abyākatāti laddhīti dasseti. <bold>Tīhi koṭṭhāsehi chapi taṇhā saṃkhipitvā dassitā,</bold> tasmā dhammataṇhāpi kāmataṇhādibhāvato na abyākatāti adhippāyo.</paragraph>
    <centered line="482">Dhammataṇhāabyākatātikathāvaṇṇanā niṭṭhitā.</centered>
    <centered line="483">Terasamavaggavaṇṇanā niṭṭhitā.</centered>
    <subhead line="484">14. Cuddasamavaggo</subhead>
    <subhead line="485">1. Kusalākusalapaṭisandahanakathāvaṇṇanā</subhead>
    <paragraph line="486" number="686-690"><bold>Ta</bold>nti <pageBreak edition="V" number="0.0107" /> kusalaṃ akusalañcāti visuṃ sambandho daṭṭhabbo. <bold>Taṃ</bold> ubhayanti vā vacanaseso. <bold>Paṭisandahatī</bold>ti ghaṭeti, anantaraṃ uppādetīti vuttaṃ hoti.</paragraph>
    <centered line="487">Kusalākusalapaṭisandahanakathāvaṇṇanā niṭṭhitā.</centered>
    <subhead line="488">2. Saḷāyatanuppattikathāvaṇṇanā</subhead>
    <paragraph line="489" number="691-692"> Keci <pageBreak edition="M" number="0.0101" /> vādino ‘‘aṅkure sākhāviṭapādisampannānaṃ rukkhādīnaṃ bījamattaṃ āvibhāvaṃ gacchatī’’ti vadantīti tesaṃ vādaṃ nidassanaṃ karonto āha <bold>‘‘sampannasākhāviṭapāna’’</bold>ntiādi.</paragraph>
    <centered line="490">Saḷāyatanuppattikathāvaṇṇanā niṭṭhitā.</centered>
    <subhead line="491">3. Anantarapaccayakathāvaṇṇanā</subhead>
    <paragraph line="492" number="693-697"><bold>Cakkhuñca paṭicca rūpe ca uppajjati sotaviññāṇa</bold>nti ettha ‘‘laddhivasena paṭijānātī’’ti anantaruppattiṃ sallakkhentopi na so cakkhumhi rūpārammaṇaṃ sotaviññāṇaṃ icchati, atha kho sotamhiyeva saddārammaṇanti anantarūpaladdhivasena āpannattā ‘‘paṭijānātī’’ti yuttaṃ vattuṃ.</paragraph>
    <centered line="493">Anantarapaccayakathāvaṇṇanā niṭṭhitā.</centered>
    <subhead line="494">4. Ariyarūpakathāvaṇṇanā</subhead>
    <paragraph line="495" number="698-699"> Sammāvācādi <pageBreak edition="V" number="0.0108" /> rūpaṃ maggo cāti icchanto <bold>‘‘ariyarūpa’’</bold>ntipi vadati.</paragraph>
    <centered line="496">Ariyarūpakathāvaṇṇanā niṭṭhitā.</centered>
    <subhead line="497">5. Aññoanusayotikathāvaṇṇanā</subhead>
    <paragraph line="498" number="700-701"> ‘‘Sarāgotiādi pana tasmiṃ samaye rāgassa appahīnattā sarāgoti vattabbata’’nti purimapāṭho, <bold>‘‘sānusayotiādi pana tasmiṃ samaye anusayassa appahīnattā sānusayoti vattabbata’’</bold>nti pacchimapāṭho, so yutto. So hi <bold>na anusayapariyuṭṭhānānaṃ aññattaṃ, tasmā taṃ asādhaka</bold>nti etena sametīti.</paragraph>
    <centered line="499">Aññoanusayotikathāvaṇṇanā niṭṭhitā.</centered>
    <subhead line="500">6. Pariyuṭṭhānaṃcittavippayuttantikathāvaṇṇanā</subhead>
    <paragraph line="501" number="702"><bold>Yasmā</bold><pageBreak edition="M" number="0.0102" /><bold>aniccādito manasikarotopi rāgādayo uppajjanti,</bold> na ca te vipassanāya sampayuttā, tasmā pariyuṭṭhānaṃ cittavippayuttanti laddhīti adhippāyo.</paragraph>
    <centered line="502">Pariyuṭṭhānaṃcittavippayuttantikathāvaṇṇanā niṭṭhitā.</centered>
    <subhead line="503">7. Pariyāpannakathāvaṇṇanā</subhead>
    <paragraph line="504" number="703-705"><bold>Tividhāyā</bold>ti <pageBreak edition="V" number="0.0109" /> kilesavatthuokāsavasena, kāmarāgakāmavitakkakāmāvacaradhammavasena vā tividhāya. <bold>Kilesakāmavasenā</bold>ti kilesakāmabhūtakāmadhātubhāvenāti vuttaṃ hoti. <bold>Adhippāyaṃ asallakkhento</bold>ti rūpadhātusahagatavasena anusetīti, rūpadhātudhammesu aññatarabhāvena rūpadhātupariyāpannoti ca pucchitabhāvaṃ asallakkhentoti attho.</paragraph>
    <centered line="505">Pariyāpannakathāvaṇṇanā niṭṭhitā.</centered>
    <subhead line="506">8. Abyākatakathāvaṇṇanā</subhead>
    <paragraph line="507" number="706-708"><bold>Diṭṭhigataṃ ‘‘sassato lokoti kho, vaccha, abyākatameta’’nti sassatādibhāvena akathitattā</bold> ‘‘abyākata’’nti vuttanti sambandho. Ettha pana na diṭṭhigataṃ ‘‘abyākata’’nti vuttaṃ, atha kho ‘‘ṭhapanīyo eso pañho’’ti dassitaṃ, tasmā sabbathāpi diṭṭhigataṃ ‘‘abyākata’’nti na vattabbanti yuttaṃ.</paragraph>
    <centered line="508">Abyākatakathāvaṇṇanā niṭṭhitā.</centered>
    <subhead line="509">9. Apariyāpannakathāvaṇṇanā</subhead>
    <paragraph line="510" number="709-710"><bold>Tasmā</bold>ti yasmā diṭṭhirāgānaṃ samāne vikkhambhanabhāvepi ‘‘vītarāgo’’ti vuccati, na pana ‘‘vigatadiṭṭhiko’’ti, tasmā diṭṭhi lokiyapariyāpannā na hotīti atthaṃ vadanti. Rūpadiṭṭhiyā abhāvā pana kāmadhātupariyāpannāya diṭṭhiyā bhavitabbaṃ. Yadi ca pariyāpannā siyā, tathā ca <pageBreak edition="M" number="0.0103" /> sati kāmarāgo viya jhānalābhino diṭṭhipi vigaccheyyāti ‘‘vigatadiṭṭhiko’’ti vattabbo siyā, na ca vuccati, tasmā apariyāpannā diṭṭhi. Na hi sā <pageBreak edition="V" number="0.0110" /> tassa avigatā diṭṭhi kāmarāgo viya kāmadiṭṭhi yena kāmadhātuyā pariyāpannā siyāti vadatīti veditabbaṃ.</paragraph>
    <centered line="511">Apariyāpannakathāvaṇṇanā niṭṭhitā.</centered>
    <centered line="512">Cuddasamavaggavaṇṇanā niṭṭhitā.</centered>
    <subhead line="513">15. Pannarasamavaggo</subhead>
    <subhead line="514">1. Paccayatākathāvaṇṇanā</subhead>
    <paragraph line="515" number="711-717"><bold>Tasmā paccayatā vavatthitā</bold>ti hetupaccayabhūtassa dhammassa ārammaṇapaccayabhāvādinā viya adhipatipaccayatādinā ca na bhavitabbanti hetupaccayabhāvoyevetassa vavatthito hotīti attho.</paragraph>
    <centered line="516">Paccayatākathāvaṇṇanā niṭṭhitā.</centered>
    <subhead line="517">2. Aññamaññapaccayakathāvaṇṇanā</subhead>
    <paragraph line="518" number="718-719"><bold>Apuññābhisaṅkhārova gahito</bold> ‘‘nanu avijjā saṅkhārena sahajātā’’ti vuttattāti adhippāyo. <bold>Sahajātaaññamaññaatthiavigatasampayuttavasenā</bold>ti ettha nissayo kamabhedena atthiggahaṇena gahito hotīti na vutto, kammāhārā asādhāraṇatāyāti veditabbā. Vakkhati hi ‘‘tīṇi upādānāni avijjāya saṅkhārā viya taṇhāya paccayā hontī’’ti (kathā. aṭṭha. 718-719), tasmā upādānehi samānā evettha saṅkhārānaṃ paccayatā dassitāti.</paragraph>
    <centered line="519">Aññamaññapaccayakathāvaṇṇanā niṭṭhitā.</centered>
    <subhead line="520">9. Tatiyasaññāvedayitakathāvaṇṇanā</subhead>
    <paragraph line="521" number="732"> Tatiyasaññāvedayitakathāyaṃ <pageBreak edition="M" number="0.0104" /><pageBreak edition="V" number="0.0111" /><bold>sesasatte sandhāyā</bold>ti nirodhasamāpannato aññe yesaṃ nirodhasamāpattiyā bhavitabbaṃ, te pañcavokārasatte sandhāyāti adhippāyo, asaññasattānampi ca saññuppādā cutiṃ icchantīti sesasabbasatte sandhāyāti vā. <bold>Sarīrapakati</bold>nti tathārūpo ayaṃ kāyo, yathārūpe kāye pāṇisamphassāpi kamantītiādikaṃ.</paragraph>
    <paragraph line="522" number="733-734"><bold>Suttavirodho siyā</bold>ti idaṃ paravādiṃ sampaṭicchāpetvā vattabbaṃ.</paragraph>
    <centered line="523">Tatiyasaññāvedayitakathāvaṇṇanā niṭṭhitā.</centered>
    <subhead line="524">10. Asaññasattupikākathāvaṇṇanā</subhead>
    <paragraph line="525" number="735"><bold>Saññāvirāgavasena pavattabhāvanā asaññasamāpattipī</bold>ti laddhikittane saññāvirāgavasena pavattabhāvanaṃ catutthajjhānasamāpattiṃ ‘‘asaññasamāpattī’’ti aggahetvā sāpi asaññitā saññāvedayitanirodhasamāpattiyeva nāmāti parassa laddhīti dasseti. <bold>Yasmā asaññasamāpattiṃ samāpannassa alobhādayo atthī</bold>ti ettha sakasamayasiddhā catutthajjhānasamāpatti ‘‘asaññasamāpattī’’ti vuttā.</paragraph>
    <paragraph line="526" number="736"><bold>Saññāvirāgavasena samāpannattā asaññitā,</bold> na saññāya abhāvatoti catutthajjhānasamāpattimeva sandhāya vadati.</paragraph>
    <centered line="527">Asaññasattupikākathāvaṇṇanā niṭṭhitā.</centered>
    <subhead line="528">11. Kammūpacayakathāvaṇṇanā</subhead>
    <paragraph line="529" number="738-739"><bold>Kammena</bold><pageBreak edition="V" number="0.0112" /><bold>sahajātoti pañhesu</bold> ‘‘kammūpacayaṃ sandhāya paṭikkhipati, cittavippayuttaṃ sandhāya paṭijānātī’’ti katthaci pāṭho, ‘‘cittasampayuttaṃ <pageBreak edition="M" number="0.0105" /> sandhāya paṭikkhipati, cittavippayuttaṃ sandhāya paṭijānātī’’ti aññattha. Ubhayampi vicāretabbaṃ.</paragraph>
    <paragraph line="530" number="741"><bold>Tasmā</bold>ti tiṇṇampi ekakkhaṇe sabbhāvato tiṇṇaṃ phassānañca samodhānā ca ekattaṃ pucchatīti adhippāyo daṭṭhabbo.</paragraph>
    <centered line="531">Kammūpacayakathāvaṇṇanā niṭṭhitā.</centered>
    <centered line="532">Pannarasamavaggavaṇṇanā niṭṭhitā.</centered>
    <centered line="533">Tatiyo paṇṇāsako samatto.</centered>
    <subhead line="534">16. Soḷasamavaggo</subhead>
    <subhead line="535">3. Sukhānuppadānakathāvaṇṇanā</subhead>
    <paragraph line="536" number="747-748"> Sukhānuppadānakathāyaṃ <bold>yaṃ evarūpa</bold>nti yaṃ nevattano, na paresaṃ, na tassa, evarūpaṃ nāma anuppadinnaṃ bhavituṃ na arahati aññassa asakkuṇeyyattāti laddhimattena paṭijānāti, na yuttiyāti adhippāyo.</paragraph>
    <centered line="537">Sukhānuppadānakathāvaṇṇanā niṭṭhitā.</centered>
    <subhead line="538">4. Adhigayhamanasikārakathāvaṇṇanā</subhead>
    <paragraph line="539" number="749-753"><bold>Taṃcittatāyā</bold>ti <pageBreak edition="V" number="0.0113" /> tadeva ārammaṇabhūtaṃ cittaṃ etassāti taṃcitto, tassa bhāvo taṃcittatā, tāya taṃcittatāya. Taṃ vā ālambakaṃ ālambitabbañca cittaṃ taṃcittaṃ, tassa bhāvo tasseva ālambakaālambitabbatā taṃcittatā, tāya codetunti attho.</paragraph>
    <centered line="540">Adhigayhamanasikārakathāvaṇṇanā niṭṭhitā.</centered>
    <subhead line="541">9. Rūpaṃrūpāvacarārūpāvacarantikathāvaṇṇanā</subhead>
    <paragraph line="542" number="768-770"> Rūpaṃrūpāvacarārūpāvacarantikathāyaṃ <bold>heṭṭhā</bold>ti cuddasamavagge <bold>āgatapariyāpannakathāyaṃ</bold> (kathā. aṭṭha. 703-705). ‘‘Samāpattesiya’’ntiādi vuttanayameva. Yañcettha <pageBreak edition="M" number="0.0106" /> ‘‘atthi rūpaṃ arūpāvacara’’nti arūpāvacarakammassa katattā rūpaṃ vuttaṃ, tattha ca yaṃ vattabbaṃ, taṃ aṭṭhamavagge <bold>arūperūpakathāyaṃ</bold> (kathā. aṭṭha. 524-526) vuttanayamevāti.</paragraph>
    <centered line="543">Rūpaṃrūpāvacarārūpāvacarantikathāvaṇṇanā niṭṭhitā.</centered>
    <centered line="544">Soḷasamavaggavaṇṇanā niṭṭhitā.</centered>
    <subhead line="545">17. Sattarasamavaggo</subhead>
    <subhead line="546">1. Atthiarahatopuññūpacayakathāvaṇṇanā</subhead>
    <paragraph line="547" number="776-779"><bold>Cittaṃ anādiyitvā</bold>ti ‘‘kiriyacittena dānādipavattisabbhāvato’’ti vuttaṃ kiriyacittaṃ abyākataṃ anādiyitvāti attho.</paragraph>
    <centered line="548">Atthiarahatopuññūpacayakathāvaṇṇanā niṭṭhitā.</centered>
    <subhead line="549">2. Natthiarahatoakālamaccūtikathāvaṇṇanā</subhead>
    <paragraph line="550" number="780"><bold>Ayoniso</bold><pageBreak edition="V" number="0.0114" /><bold>gahetvā</bold>ti aladdhavipākavārānampi kammānaṃ byantībhāvaṃ na vadāmīti atthaṃ gahetvāti adhippāyo. Keci pana ‘‘kammānaṃ vipākaṃ appaṭisaṃviditvā puggalassa byantībhāvaṃ na vadāmīti evaṃ ayoniso atthaṃ gahetvā’’ti vadanti.</paragraph>
    <paragraph line="551" number="781"><bold>Tāva na kamatīti laddhiyā paṭikkhipatī</bold>ti tāva na kamati, tato paraṃ kamatīti laddhiyā paṭikkhipatīti adhippāyo. Ettha kira ‘‘sati jīvite jīvitāvasese jīvitā voropetī’’ti vacanato attano dhammatāya marantaṃ koṭṭentassa vā sīsaṃ vā chindantassa natthi pāṇātipātoti ācariyā vadanti. Pāṇo pāṇasaññitā vadhakacittaupakkamamaraṇesu vijjamānesupi na tena upakkamena matoti natthi pāṇātipātoti adhippāyo. Evaṃ pana marantena tena ekacittavārampi dhammatāmaraṇato orato na matoti dubbiññeyyametaṃ.</paragraph>
    <centered line="552">Natthiarahatoakālamaccūtikathāvaṇṇanā niṭṭhitā.</centered>
    <subhead line="553">3. Sabbamidaṃkammatotikathāvaṇṇanā</subhead>
    <paragraph line="554" number="784"><bold>Bījato</bold><pageBreak edition="M" number="0.0107" /><bold>aṅkurassevā</bold>ti yathā aṅkurassa abījato nibbatti natthi, tathā paccuppannapavattassapi akammato kammavipākato nibbatti natthi, taṃ sandhāya paṭikkhipatīti adhippāyo. <bold>Deyyadhammavasena dānaphalaṃ pucchatī</bold>ti deyyadhammavasena yāya cetanāya taṃ deti, tassa dānassa phalaṃ pucchati, na deyyadhammassāti vuttaṃ hoti.</paragraph>
    <centered line="555">Sabbamidaṃkammatotikathāvaṇṇanā niṭṭhitā.</centered>
    <subhead line="556">4. Indriyabaddhakathāvaṇṇanā</subhead>
    <paragraph line="557" number="788"><bold>Vināpi</bold><pageBreak edition="V" number="0.0115" /><bold>aniccattenā</bold>ti ‘‘yāva dukkhā nirayā’’tiādīsu (ma. ni. 3.250) viya dukkhārammaṇattenapi dukkhaṃ vattabbanti adhippāyo.</paragraph>
    <centered line="558">Indriyabaddhakathāvaṇṇanā niṭṭhitā.</centered>
    <subhead line="559">7. Navattabbaṃsaṅghodakkhiṇaṃvisodhetītikathāvaṇṇanā</subhead>
    <paragraph line="560" number="793-794"> Navattabbaṃsaṅghodakkhiṇaṃvisodhetītikathāyaṃ <bold>na ca tāni dakkhiṇaṃ visodhetuṃ sakkontī</bold>ti yathā puggalo sīlaparisodhanādīni katvā nirodhampi samāpajjitvā visodhetuṃ sakkoti, na evaṃ maggaphalānīti adhippāyo, appaṭiggahaṇatoti vā.</paragraph>
    <centered line="561">Navattabbaṃsaṅghodakkhiṇaṃvisodhetītikathāvaṇṇanā niṭṭhitā.</centered>
    <subhead line="562">11. Dakkhiṇāvisuddhikathāvaṇṇanā</subhead>
    <paragraph line="563" number="800-801"> Dakkhiṇāvisuddhikathāyaṃ <bold>visujjheyyā</bold>ti etassa atthaṃ dassento <bold>‘‘mahapphalā bhaveyyā’’</bold>ti āha. <bold>Dāyakasseva cittavisuddhi vipākadāyikā hotī</bold>ti paṭiggāhakanirapekkhā paṭiggāhakena paccayabhūtena vinā dāyakeneva mahāvipākacetanattaṃ āpādikā, paṭiggāhakanirapekkhā vipākadāyikā hotīti adhippāyo. <bold>Añño aññassa kārakoti</bold><pageBreak edition="M" number="0.0108" /><bold> yadi dāyakassa dānacetanā nāma paṭiggāhakena katā bhaveyya, yuttarūpaṃ siyā</bold>ti kasmā vuttaṃ, nanu laddhikittane ‘‘dāyakena dānaṃ dinnaṃ, paṭiggāhakena vipāko nibbattitoti añño aññassa kārako bhaveyyā’’ti vuttanti? Saccametaṃ, paṭiggāhakena vipākanibbattanampi pana dānacetanānibbattanena <pageBreak edition="V" number="0.0116" /> yadi bhaveyya, evaṃ sati añño aññassa kārakoti yuttarūpaṃ siyāti adhippāyo.</paragraph>
    <centered line="564">Dakkhiṇāvisuddhikathāvaṇṇanā niṭṭhitā.</centered>
    <centered line="565">Sattarasamavaggavaṇṇanā niṭṭhitā.</centered>
    <subhead line="566">18. Aṭṭhārasamavaggo</subhead>
    <subhead line="567">1. Manussalokakathāvaṇṇanā</subhead>
    <paragraph line="568" number="802-803"><bold>Ayoniso</bold>ti ‘‘tusitapuraṃ sandhāyā’’tiādikaṃ gahaṇaṃ sandhāyāha.</paragraph>
    <centered line="569">Manussalokakathāvaṇṇanā niṭṭhitā.</centered>
    <subhead line="570">2. Dhammadesanākathāvaṇṇanā</subhead>
    <paragraph line="571" number="804-806"> Tassa ca desanaṃ sampaṭicchitvā sayameva ca āyasmatā ānandattherena desitoti vadati.</paragraph>
    <centered line="572">Dhammadesanākathāvaṇṇanā niṭṭhitā.</centered>
    <subhead line="573">6. Jhānasaṅkantikathāvaṇṇanā</subhead>
    <paragraph line="574" number="813-816"> Jhānasaṅkantikathāyaṃ <bold>uppaṭipāṭiyā</bold>ti paṭhamajjhānato vuṭṭhāya vitakkavicārā ādīnavato manasikātabbā, tato dutiyajjhānena bhavitabbanti evaṃ yo upacārānaṃ jhānānañca anukkamo, tena vināti attho.</paragraph>
    <centered line="575">Jhānasaṅkantikathāvaṇṇanā niṭṭhitā.</centered>
    <subhead line="576">7. Jhānantarikakathāvaṇṇanā</subhead>
    <paragraph line="577" number="817-819"><bold>Jhānantarikā</bold><pageBreak edition="M" number="0.0109" /><pageBreak edition="V" number="0.0117" /><bold>nāma esā</bold>ti paṭhamajjhānādīsu aññatarabhāvābhāvato na jhānaṃ, atha kho dakkhiṇapubbādidisantarikā viya jhānantarikā nāma esāti. Katarā? Yoyaṃ avitakkavicāramatto samādhīti yojetabbaṃ.</paragraph>
    <centered line="578">Jhānantarikakathāvaṇṇanā niṭṭhitā.</centered>
    <subhead line="579">9. Cakkhunārūpaṃpassatītikathāvaṇṇanā</subhead>
    <paragraph line="580" number="826-827"><bold>Paṭijānanaṃ sandhāyā</bold>ti ‘‘cakkhunā rūpaṃ disvā nimittaggāhī hotī’’tiādinā (dha. sa. 1352) nayena vuttaṃ manoviññāṇapaṭijānanaṃ kira sandhāyāti adhippāyo, tasmā ‘‘evaṃ sante rūpaṃ manoviññāṇaṃ āpajjatīti manoviññāṇapaṭijānanaṃ pana rūpadassanaṃ kathaṃ hotī’’ti vicāretabbaṃ.</paragraph>
    <centered line="581">Cakkhunārūpaṃpassatītikathāvaṇṇanā niṭṭhitā.</centered>
    <centered line="582">Aṭṭhārasamavaggavaṇṇanā niṭṭhitā.</centered>
    <subhead line="583">19. Ekūnavīsatimavaggo</subhead>
    <subhead line="584">1. Kilesapajahanakathāvaṇṇanā</subhead>
    <paragraph line="585" number="828-831"><bold>Anuppannāyeva nuppajjantīti pahīnā nāma honti,</bold> tasmā natthi kilesapajahanāti <pageBreak edition="V" number="0.0118" /> paṭikkhipati. Te pana neva uppajjitvā vigatā, nāpi bhavissanti, na ca uppannāti atīte kilese pajahatītiādi na vattabbanti dasseti.</paragraph>
    <centered line="586">Kilesapajahanakathāvaṇṇanā niṭṭhitā.</centered>
    <subhead line="587">2. Suññatakathāvaṇṇanā</subhead>
    <paragraph line="588" number="832"><bold>Anattalakkhaṇaṃ</bold><pageBreak edition="M" number="0.0110" /><bold>tāva ekacca</bold>nti arūpakkhandhānaṃ anattalakkhaṇaṃ vadati. <bold>Ekena pariyāyenā</bold>ti anattalakkhaṇassa jarāmaraṇabhāvapariyāyenāti vadanti. Rūpakkhandhādīnañhi mā jīratu mā maratūti alabbhaneyyo avasavattanākāro anattatā, sā atthato jarāmaraṇameva, tañca ‘‘jarāmaraṇaṃ dvīhi khandhehi saṅgahita’’nti (dhātu. 71) vuttattā arūpakkhandhānaṃ jarāmaraṇaṃ saṅkhārakkhandhapariyāpannanti ayametesaṃ adhippāyo.</paragraph>
    <centered line="589">Suññatakathāvaṇṇanā niṭṭhitā.</centered>
    <subhead line="590">3. Sāmaññaphalakathāvaṇṇanā</subhead>
    <paragraph line="591" number="835-836"><bold>Phaluppatti cā</bold>ti pattidhammaṃ vadati.</paragraph>
    <centered line="592">Sāmaññaphalakathāvaṇṇanā niṭṭhitā.</centered>
    <subhead line="593">5. Tathatākathāvaṇṇanā</subhead>
    <paragraph line="594" number="841-843"><bold>Rūpādisabhāvatāsaṅkhātā</bold>ti <pageBreak edition="V" number="0.0119" /> ettha rūpādīnaṃ sabhāvatāti rūpādisabhāvatāti evamattho daṭṭhabbo. Bhāvaṃ hesa tathatāti vadati, na bhāvayoganti.</paragraph>
    <centered line="595">Tathatākathāvaṇṇanā niṭṭhitā.</centered>
    <subhead line="596">6. Kusalakathāvaṇṇanā</subhead>
    <paragraph line="597" number="844-846"><bold>Anavajjabhāvamatteneva nibbānaṃ kusala</bold>nti yaṃkiñci kusalaṃ, sabbaṃ taṃ anavajjabhāvamatteneva, tasmā nibbānaṃ kusalanti vuttaṃ hoti.</paragraph>
    <centered line="598">Kusalakathāvaṇṇanā niṭṭhitā.</centered>
    <subhead line="599">7. Accantaniyāmakathāvaṇṇanā</subhead>
    <paragraph line="600" number="847"><bold>‘‘Sakiṃ</bold><pageBreak edition="M" number="0.0111" /><bold>nimuggo nimuggova hotī’’ti suttaṃ nissāyā</bold>ti tāya jātiyā lokuttarasaddhādīnaṃ anuppattiṃ sandhāya kataṃ avadhāraṇaṃ saṃsārakhāṇukabhāvaṃ sandhāya katanti maññamāno puthujjanassāyaṃ accantaniyāmatā, yāyaṃ niyatamicchādiṭṭhīti ‘‘atthi puthujjanassa accantaniyāmatā’’ti vadati. Vicikicchuppatti niyāmantaruppatti ca accantaniyāmanivattakā vicāretvā gahetabbā.</paragraph>
    <centered line="601">Accantaniyāmakathāvaṇṇanā niṭṭhitā.</centered>
    <subhead line="602">8. Indriyakathāvaṇṇanā</subhead>
    <paragraph line="603" number="853-856"><bold>Lokiyānampī</bold>ti <pageBreak edition="V" number="0.0120" /> lokuttarānaṃ viya lokiyānampi saddhādīnaṃyeva saddhindriyādibhāvadassanena lokiyasaddhindriyādibhāvaṃ sādhetuṃ <bold>saddhādīnaṃyeva saddhindriyādibhāvadassanatthaṃ vutta</bold>nti attho daṭṭhabbo.</paragraph>
    <centered line="604">Indriyakathāvaṇṇanā niṭṭhitā.</centered>
    <centered line="605">Ekūnavīsatimavaggavaṇṇanā niṭṭhitā.</centered>
    <subhead line="606">20. Vīsatimavaggo</subhead>
    <subhead line="607">2. Ñāṇakathāvaṇṇanā</subhead>
    <paragraph line="608" number="863-865"> Ñāṇakathāyaṃ <bold>dukkhaṃ parijānātīti lokuttaramaggañāṇameva dīpetī</bold>ti ‘‘dukkhaṃ parijānātī’’ti vadanto idaṃ tava vacanaṃ lokuttaramaggañāṇameva dīpeti, na tasseva ñāṇabhāvaṃ. Kasmā? Yasmā na lokuttarameva ñāṇaṃ, tasmā na idaṃ sādhakanti vuttaṃ hoti.</paragraph>
    <centered line="609">Ñāṇakathāvaṇṇanā niṭṭhitā.</centered>
    <subhead line="610">3. Nirayapālakathāvaṇṇanā</subhead>
    <paragraph line="611" number="867-868"><bold>Paṇunna</bold>nti <pageBreak edition="M" number="0.0112" /> paṇuditaṃ, anavasesakhittanti attho.</paragraph>
    <centered line="612">Nirayapālakathāvaṇṇanā niṭṭhitā.</centered>
    <subhead line="613">4. Tiracchānakathāvaṇṇanā</subhead>
    <paragraph line="614" number="869-871"><bold>Tassa</bold><pageBreak edition="V" number="0.0121" /><bold>atthitāya paṭiññā</bold>ti tassa hatthināgassa ca dibbayānassa ca atthitāyāti visuṃ yojetabbaṃ.</paragraph>
    <centered line="615">Tiracchānakathāvaṇṇanā niṭṭhitā.</centered>
    <subhead line="616">6. Ñāṇakathāvaṇṇanā</subhead>
    <paragraph line="617" number="876-877"> Ñāṇakathāyaṃ <bold>sace taṃ dvādasavatthuka</bold>nti ettha ca ‘‘lokuttara’’nti vacanaseso, taṃ vā lokuttarañāṇaṃ sace dvādasavatthukanti attho. Pariññeyyanti pubbabhāgo, pariññātanti aparabhāgo, saccañāṇaṃ pana maggakkhaṇepi parijānanādikiccasādhanavasena hotīti āha <bold>‘‘saddhiṃ pubbabhāgaparabhāgehī’’</bold>ti.</paragraph>
    <centered line="618">Ñāṇakathāvaṇṇanā niṭṭhitā.</centered>
    <centered line="619">Vīsatimavaggavaṇṇanā niṭṭhitā.</centered>
    <centered line="620">Catuttho paṇṇāsako samatto.</centered>
    <subhead line="621">21. Ekavīsatimavaggo</subhead>
    <subhead line="622">1. Sāsanakathāvaṇṇanā</subhead>
    <paragraph line="623" number="878"><bold>Tīsupi pucchāsu codanatthaṃ vutta</bold>nti tīsupi pucchāsu ‘‘sāsana’’ntiādivacanaṃ vuttanti samudāyā ekadesānaṃ adhikaraṇabhāvena vuttāti daṭṭhabbā.</paragraph>
    <centered line="624">Sāsanakathāvaṇṇanā niṭṭhitā.</centered>
    <subhead line="625">4. Iddhikathāvaṇṇanā</subhead>
    <paragraph line="626" number="883-884"> Iddhikathāyaṃ <pageBreak edition="M" number="0.0113" /><pageBreak edition="V" number="0.0122" /><bold>atthi adhippāyaiddhī</bold>ti adhippāyavasena ijjhanato adhippāyoti evaṃnāmikā iddhi atthīti attho.</paragraph>
    <centered line="627">Iddhikathāvaṇṇanā niṭṭhitā.</centered>
    <subhead line="628">7. Dhammakathāvaṇṇanā</subhead>
    <paragraph line="629" number="887-888"> Dhammakathāyaṃ <bold>rūpaṭṭhato aññassa rūpassa abhāvā</bold>ti yo rūpassa niyāmo vucceyya, so rūpaṭṭho nāma koci rūpato añño natthīti rūpaṭṭhato aññaṃ rūpañca na hoti, tasmā rūpaṃ rūpameva, na vedanādisabhāvanti adhippāyena ‘‘rūpaṃ rūpaṭṭhena niyata’’nti vattabbaṃ, na aññathā rūpaṭṭhena niyāmenāti adhippāyo. Tattha rūpato aññassa rūpaṭṭhassa abhāve dassite rūpaṭṭhato aññassa rūpassa abhāvo dassitoyeva nāma hotīti tameva rūpato aññassa rūpaṭṭhassa abhāvaṃ dassento <bold>‘‘rūpasabhāvo hī’’</bold>tiādimāha. <bold>Esa vohāro</bold>ti rūpassa sabhāvo rūpasabhāvo, rūpassa attho rūpaṭṭhoti evaṃ aññattaṃ gahetvā viya pavatto rūpasabhāvavohāro rūpaṭṭhavohāro vā vedanādīhi nānattameva so sabhāvoti nānattasaññāpanatthaṃ hotīti attho. <bold>Tasmā</bold>ti rūpassa rūpaṭṭhena anaññattā. ‘‘Rūpaṃ rūpameva, na vedanādisabhāva’’nti avatvā <bold>‘‘rūpaṃ rūpaṭṭhena niyata’’</bold>nti vadato tañca vacanaṃ vuttappakārena sadosaṃ, atha kasmā ‘‘rūpañhi rūpaṭṭhena niyatanti rūpaṃ rūpameva, na vedanādisabhāvanti adhippāyena vattabba’’nti vadanto ‘‘rūpaṃ rūpaṭṭhena niyata’’nti paṭijānātīti attho daṭṭhabbo. Nanu cetaṃ attanāva vuttaṃ, na parenāti paṭijānātīti na vattabbanti? Na, attānampi paraṃ viya vacanato. Vattabbanti vā sakavādinā vattabbanti vuttaṃ hoti. Yadi ca tena vattabbaṃ paṭijānāti ca so etamatthanti, atha kasmā paṭijānāti sakavādīti ayamettha attho. <bold>Atthantaravasenā</bold>ti tattha vuttameva kāraṇaṃ nigūhitvā parena coditanti tameva kāraṇaṃ dassetvā codanaṃ nivatteti. <bold>Ito aññathā</bold>ti rūpādisabhāvamattaṃ muñcitvā tena parikappitaṃ niyataṃ natthīti <pageBreak edition="V" number="0.0123" /> tassa <pageBreak edition="M" number="0.0114" /> parikappitassa nivattanatthaṃ puna teneva nayena codetuṃ <bold>‘‘micchattaniyata’’</bold>ntiādimāhāti attho.</paragraph>
    <centered line="630">Dhammakathāvaṇṇanā niṭṭhitā.</centered>
    <centered line="631">Ekavīsatimavaggavaṇṇanā niṭṭhitā.</centered>
    <subhead line="632">22. Bāvīsatimavaggo</subhead>
    <subhead line="633">2. Kusalacittakathāvaṇṇanā</subhead>
    <paragraph line="634" number="894-895"> Kusalacittakathāyaṃ <bold>javanakkhaṇe</bold>ti parinibbānacittato purimajavanakkhaṇe.</paragraph>
    <centered line="635">Kusalacittakathāvaṇṇanā niṭṭhitā.</centered>
    <subhead line="636">3. Āneñjakathāvaṇṇanā</subhead>
    <paragraph line="637" number="896"><bold>Bhavaṅgacitte</bold>ti bhavaṅgapariyosānattā cuticittaṃ ‘‘bhavaṅgacitta’’nti āha.</paragraph>
    <centered line="638">Āneñjakathāvaṇṇanā niṭṭhitā.</centered>
    <subhead line="639">5-7. Tissopikathāvaṇṇanā</subhead>
    <paragraph line="640" number="898-900"><bold>Sattavassikaṃ</bold><pageBreak edition="V" number="0.0124" /><bold>gabbhaṃ disvā</bold> ‘‘gabbheyeva arahattappattihetubhūto indriyaparipāko atthī’’ti ‘‘arahattappattipi atthī’’ti maññati, ākāsasupinaṃ disvā ‘‘ākāsagamanādiabhiññā viya dhammābhisamayo arahattappatti ca atthī’’ti maññatīti adhippāyo.</paragraph>
    <centered line="641">Tissopikathāvaṇṇanā niṭṭhitā.</centered>
    <subhead line="642">9. Āsevanapaccayakathāvaṇṇanā</subhead>
    <paragraph line="643" number="903-905"><bold>Na</bold><pageBreak edition="M" number="0.0115" /><bold>koci āsevanapaccayaṃ āsevati nāmā</bold>ti yathā bījaṃ catumadhurabhāvaṃ na gaṇhāti, evaṃ bhāvanāsaṅkhātaṃ āsevanapaccayaṃ gaṇhanto āsevanto nāma koci natthīti attho.</paragraph>
    <centered line="644">Āsevanapaccayakathāvaṇṇanā niṭṭhitā.</centered>
    <subhead line="645">10. Khaṇikakathāvaṇṇanā</subhead>
    <paragraph line="646" number="906-907"> Pathaviyādirūpesu kesañci uppādo kesañci nirodhoti evaṃ patiṭṭhānaṃ rūpasantatiyā hoti. Na hi rūpānaṃ anantarādipaccayā santi, yehi arūpasantatiyā viya rūpasantatiyā pavatti siyāti citte ‘‘citte mahāpathavī saṇṭhātī’’tiādi coditaṃ.</paragraph>
    <centered line="647">Khaṇikakathāvaṇṇanā niṭṭhitā.</centered>
    <centered line="648">Bāvīsatimavaggavaṇṇanā niṭṭhitā.</centered>
    <subhead line="649">23. Tevīsatimavaggo</subhead>
    <subhead line="650">1. Ekādhippāyakathāvaṇṇanā</subhead>
    <paragraph line="651" number="908"><bold>Karuṇādhippāyena</bold><pageBreak edition="V" number="0.0125" /><bold>ekādhippāyo</bold>ti rāgādhippāyato aññādhippāyovāti vuttaṃ hoti. <bold>Eko adhippāyo</bold>ti ettha ekatobhāve ekasaddo daṭṭhabbo. Samānatthe hi sati rāgādhippāyepi ekādhippāyenāti ekādhippāyatā atthīti.</paragraph>
    <centered line="652">Ekādhippāyakathāvaṇṇanā niṭṭhitā.</centered>
    <subhead line="653">3-7. Issariyakāmakārikākathāvaṇṇanā</subhead>
    <paragraph line="654" number="910-914"> Issariyena yathādhippetassa karaṇaṃ <bold>issariyakāmakārikā. Gaccheyyā</bold>ti gabbhaseyyokkamanaṃ gaccheyya. <bold>Issariyakāmakārikāhetu</bold><pageBreak edition="M" number="0.0116" /><bold> nāma dukkarakārikā micchādiṭṭhiyā karīyatī</bold>ti ettha dukkarakārikā nāma issariyakāmakārikāhetu kariyamānā micchādiṭṭhiyā karīyatīti attho daṭṭhabbo, issariyakāmakārikāhetu nāma vinā micchādiṭṭhiyā kariyamānā natthīti vā.</paragraph>
    <centered line="655">Issariyakāmakārikākathāvaṇṇanā niṭṭhitā.</centered>
    <subhead line="656">8. Patirūpakathāvaṇṇanā</subhead>
    <paragraph line="657" number="915-916"> Mettādayo sandhāya ‘‘mettādayo viya na rāgo rāgapatirūpako koci atthīti rāgameva gaṇhāti, evaṃ dosepī’’ti vadanti.</paragraph>
    <centered line="658">Patirūpakathāvaṇṇanā niṭṭhitā.</centered>
    <subhead line="659">9. Aparinipphannakathāvaṇṇanā</subhead>
    <paragraph line="660" number="917-918"><bold>Na</bold><pageBreak edition="V" number="0.0126" /><bold>aniccādibhāva</bold>nti ettha aniccādiko bhāvo etassāti aniccādibhāvanti rūpaṃ vuttaṃ. <bold>‘‘Na kevalañhi paṭhamasaccameva dukkha’’</bold>nti vadantena <bold>‘‘dukkhaññeva parinipphanna’’</bold>nti dukkhasaccaṃ sandhāya pucchā katāti dassitaṃ hoti. Evaṃ sati tena ‘‘cakkhāyatanaṃ aparinipphanna’’ntiādi na vattabbaṃ siyā. Na hi cakkhāyatanādīni anupādinnāni lokuttarāni vā. <bold>Ta</bold>nti ‘‘dukkhaññeva parinipphannaṃ, na pana rūpa’’nti etaṃ rūpassa ca dukkhattā no vata re vattabbeti attho.</paragraph>
    <centered line="661">Aparinipphannakathāvaṇṇanā niṭṭhitā.</centered>
    <centered line="662">Tevīsatimavaggavaṇṇanā niṭṭhitā.</centered>
    <centered line="663">Kathāvatthupakaraṇa-mūlaṭīkā samattā.</centered>
    <centered line="664"> Namo tassa bhagavato arahato sammāsambuddhassa</centered>
  </content>
</document>