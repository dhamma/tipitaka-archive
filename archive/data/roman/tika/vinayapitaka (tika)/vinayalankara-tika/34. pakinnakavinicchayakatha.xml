<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/vin08t.nrf34.xml</normativeSource>
    <archivePath>roman/tika/vinayapitaka (tika)/vinayalankara-tika/34. pakinnakavinicchayakatha.xml</archivePath>
    <baseFileName>34. pakinnakavinicchayakatha</baseFileName>
    <titlePath>34. Pakiṇṇakavinicchayakathā - Vinayālaṅkāra-ṭīkā - Vinayapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <chapter line="1">34. Pakiṇṇakavinicchayakathā</chapter>
    <paragraph line="2">Evaṃ <pageBreak edition="V" number="2.0215" /> kammākammavinicchayakathaṃ kathetvā idāni pakiṇṇakavinicchayakathaṃ kathetuṃ <bold>‘‘idāni pakiṇṇakakathā veditabbā’’</bold>tiādimāha. Tattha pakārena kiṇṇāti pakiṇṇā, divāseyyāti kathā viya visuṃ visuṃ appavattitvā ekasmiṃyeva paricchede karaṇavasena pavattā gaṇabhojanakathādayo. <bold>Pakiṇṇakā</bold> sakatthe ka-paccayavasena.</paragraph>
    <paragraph line="3">Tatrāyaṃ pakiṇṇakamātikā –</paragraph>
    <gatha1 line="4">Gaṇabhojanakathā ca, paramparā ca bhojanā;</gatha1>
    <gathalast line="5">Anāpucchā paṃsukūlaṃ, tato acchinnacīvaraṃ.</gathalast>
    <gatha1 line="6">Paṭibhānacittaṃ vippa-katabhojanameva ca;</gatha1>
    <gathalast line="7">Uddisantuddisāpentā, tivassantarikā tathā.</gathalast>
    <gatha1 line="8">Dīghāsanaṃ <pageBreak edition="M" number="2.0296" /> gilānupa-ṭṭhānaṃ maraṇavaṇṇakaṃ;</gatha1>
    <gathalast line="9">Attapātanamappacca-vekkhitvā nisinnaṃ tathā.</gathalast>
    <gatha1 line="10">Davāya silāvijjhanaṃ, dāyāḷimpanakaṃ tathā;</gatha1>
    <gathalast line="11">Micchādiṭṭhikulābhataṃ, gopakadānameva ca.</gathalast>
    <gatha1 line="12">Dhammikāyācanā ceva, uccārādīna chaḍḍanaṃ;</gatha1>
    <gathalast line="13">Nhāne rukkhaghaṃsanāni, valikādīna dhāraṇaṃ.</gathalast>
    <gatha1 line="14">Dīghakesā ādāsādi, naccādyaṅgacchedādi ca;</gatha1>
    <gathalast line="15">Patto sabbapaṃsukūlaṃ, parissavana naggiyaṃ.</gathalast>
    <gatha1 line="16">Gandhapupphaṃ <pageBreak edition="V" number="2.0216" /> āsittakaṃ, maḷorikekabhājanaṃ;</gatha1>
    <gathalast line="17">Celapati pādaghaṃsī, bījanī chattameva ca.</gathalast>
    <gatha1 line="18">Nakhālomā kāyabandhā, nivāsanapārupanā;</gatha1>
    <gathalast line="19">Kāja dantakaṭṭhañceva, rukkhārohanakampi ca.</gathalast>
    <gatha1 line="20">Chandāropā lokāyatā, khipitaṃ lasuṇaṃ tathā;</gatha1>
    <gathalast line="21">Na akkamitabbādīni, avandiyā ca vandiyā.</gathalast>
    <gatha1 line="22">Vandanākārakathā ca, āsandādikathāpi ca;</gatha1>
    <gathalast line="23">Uccāsanamahāsanaṃ, pāsādaparibhogakaṃ.</gathalast>
    <gatha1 line="24">Upāhanaṃ yānañceva, cīvaraṃ chinnacīvaraṃ;</gatha1>
    <gathalast line="25">Akappiyacīvarañca, cīvarassa vicāraṇā.</gathalast>
    <gatha1 line="26">Daṇḍakathinakañceva, gahapaticīvaraṃ tathā;</gatha1>
    <gathalast line="27">Chacīvaraṃ rajanādi, atirekañca cīvaraṃ.</gathalast>
    <gatha1 line="28">Aṭṭhavaraṃ nisīdanaṃ, adhammakammameva ca;</gatha1>
    <gathalast line="29">Okāso saddhādeyyo ca, santaruttarakopi ca.</gathalast>
    <gatha1 line="30">Cīvaranikkhepo ceva, satthavatthikammaṃ tathā;</gatha1>
    <gathalast line="31">Nahāpito dasabhāgo, pātheyyaṃ padesopi ca.</gathalast>
    <gatha1 line="32">Saṃsaṭṭhaṃ pañcabhesajjaṃ, dutiyaṃ vasā mūlakaṃ;</gatha1>
    <gathalast line="33">Piṭṭhaṃ kasāva paṇṇañca, phalañca jatu loṇakaṃ.</gathalast>
    <gatha1 line="34">Cuṇṇaṃ <pageBreak edition="M" number="2.0297" /><pageBreak edition="V" number="2.0217" /> amanussābādhaṃ, añjanaṃ natthumeva ca;</gatha1>
    <gathalast line="35">Dhūmanettaṃ telapākaṃ, sedaṃ lohitamocanaṃ.</gathalast>
    <gatha1 line="36">Pādabbhañjaṃ gaṇḍābādho, visañca gharadinnako;</gatha1>
    <gathalast line="37">Duṭṭhagahaṇiko paṇḍu-rogo chavidosopi ca.</gathalast>
    <gatha1 line="38">Abhisannadosakāyo, loṇasuvīrako tathā;</gatha1>
    <gathalast line="39">Antovutthādikathā ca, uggahitapaṭiggaho.</gathalast>
    <gatha1 line="40">Tato nihatakathā ca, purebhattapaṭiggaho;</gatha1>
    <gathalast line="41">Vanaṭṭhaṃ pokkharaṭṭhañca, tathā akatakappataṃ.</gathalast>
    <gatha1 line="42">Yāgukathā guḷakathā, mahāpadesameva ca;</gatha1>
    <gathalast line="43">Ānisaṃsakathā ceti, pakiṇṇakamhi āgatā.</gathalast>
    <subhead line="44">Gaṇabhojanakathā</subhead>
    <paragraph line="45" number="1"> Tattha gaṇitabbo saṅkhyātabboti gaṇo, yo koci samūho, idha pana catuvaggādigaṇo adhippeto. Bhuñjate bhojanaṃ, byavaharaṇabhāvasaṅkhātā bhojanakiriyā, gaṇassa bhojanaṃ gaṇabhojanaṃ, tasmiṃ. <bold>Gaṇabhojane pācittiyaṃ hotī</bold>ti ettha janakahetumhi bhummavacanaṃ. <bold>Aññatra samayā</bold>ti gilānādisattavidhaṃ samayaṃ ṭhapetvā. Imassa sikkhāpadassa viññattiṃ katvā bhuñjanavatthusmiṃ paññattattā viññattito gaṇabhojanaṃ vatthuvaseneva pākaṭanti taṃ avatvā ‘‘gaṇabhojanaṃ nāma yattha…pe… nimantitā bhuñjantī’’ti nimantanavasenevassa padabhājane gaṇabhojanaṃ vuttaṃ. Kiñci pana sikkhāpadaṃ vatthuanurūpampi siyāti ‘‘padabhājane vuttanayeneva gaṇabhojanaṃ hotī’’ti kesañci āsaṅkā bhaveyyāti tannivattanatthaṃ <bold>‘‘gaṇabhojanaṃ dvīhi ākārehi pasavatī’’</bold>ti vuttaṃ. <bold>Ekato gaṇhantī</bold>ti ettha aññamaññassa dvādasahatthaṃ amuñcitvā ṭhitā ekato gaṇhanti nāmāti gahetabbaṃ. ‘‘Amhākaṃ catunnampi <pageBreak edition="M" number="2.0298" /> bhattaṃ dehī’ti vā viññāpeyyu’’nti vacanato, heṭṭhā ‘‘tvaṃ ekassa bhikkhuno bhattaṃ dehi, tvaṃ dvinnanti evaṃ viññāpetvā’’ti <pageBreak edition="V" number="2.0218" /> vacanato ca attano atthāya aññena viññattampi sādiyantassa gaṇabhojanaṃ hotiyevāti daṭṭhabbaṃ. <bold>Evaṃ viññattito pasavatī</bold>ti ettha viññattiyā sati gaṇantassa ekato hutvā gahaṇe iminā sikkhāpadena āpatti, visuṃ gahaṇe paṇītabhojanasūpodanaviññattīhi āpatti veditabbā.</paragraph>
    <paragraph line="46"><bold>Pañcannaṃ bhojanānaṃ nāmaṃ gahetvā</bold>ti ettha ‘‘bhojanaṃ gaṇhathāti vuttepi gaṇabhojanaṃ hotiyevā’’ti vadanti. ‘‘Heṭṭhā addhānagamanavatthusmiṃ, nāvābhiruhanavatthusmiñca ‘idheva, bhante, bhuñjathā’ti vutte yasmā kukkuccāyantā na paṭiggaṇhiṃsu, tasmā ‘bhuñjathā’ti vuttepi gaṇabhojanaṃ hotiyevā’’ti tīsupi gaṇṭhipadesu vuttaṃ. ‘‘Pañcannaṃ bhojanānaṃ nāmaṃ gahetvā nimantetī’’ti vuttattā pana ‘‘odanaṃ bhuñjathā’’ti vā ‘‘bhattaṃ bhuñjathā’’ti vā bhojananāmaṃ gahetvāva vutte gaṇabhojanaṃ hoti, na aññathā. ‘‘Idheva, bhante, bhuñjathā’’ti etthāpi ‘‘odana’’nti vā ‘‘bhatta’’nti vā vatvāva te evaṃ nimantesunti gahetabbaṃ. Gaṇavasena vā nimantitattā te bhikkhū apakataññutāya kukkuccāyantā na paṭiggaṇhiṃsūti ayaṃ amhākaṃ khanti, vīmaṃsitvā yuttataraṃ gahetabbaṃ. Vimativinodaniyaṃ (vi. vi. ṭī. pācittiya 2.217-218) pana <bold>‘‘yena kenaci vevacanenā</bold>ti vuttattā ‘bhojanaṃ gaṇhathā’tiādisāmaññanāmenapi gaṇabhojanaṃ hoti. Yaṃ pana pāḷiyaṃ addhānagamanādivatthūsu ‘idheva bhuñjathā’ti vuttavacanassa kukkuccāyanaṃ, tampi odanādināmaṃ gahetvā vuttattā eva katanti veditabba’’nti vuttaṃ.</paragraph>
    <paragraph line="47">Kurundīvacane <pageBreak edition="M" number="2.0299" /><bold>vicāretī</bold>ti pañcakhaṇḍādivasena saṃvidahati. <bold>Ghaṭṭetī</bold>ti anuvātaṃ chinditvā hatthena, daṇḍakena vā ghaṭṭeti. <bold>Suttaṃ karotī</bold>ti suttaṃ vaṭṭeti. <bold>Valetī</bold>ti daṇḍake vā hatthe vā āvaṭṭeti. ‘‘Abhinavasseva cīvarassa karaṇaṃ idha <bold>cīvarakammaṃ</bold> nāma, purāṇacīvare sūcikammaṃ cīvarakammaṃ nāma na hotī’’ti vadanti. Vimativinodaniyaṃ (vi. vi. ṭī. pācittiya 2.217-218) pana <bold>‘‘āgantukapaṭṭa</bold>nti acchinditvā anvādhiṃ āropetvā karaṇacīvaraṃ sandhāya vuttaṃ. <bold>Ṭhapetī</bold>ti ekaṃ antaṃ cīvare bandhanavasena ṭhapeti. <bold>Paccāgataṃ sibbatī</bold>ti tasseva dutiyaantaṃ parivattitvā āhataṃ sibbati. <bold>Āgantukapaṭṭaṃ bandhatī</bold>ti cīvarena laggaṃ karonto punappunaṃ tattha tattha suttena bandhati. <bold>Ghaṭṭetī</bold>ti pamāṇena gahetvā daṇḍādīhi ghaṭṭeti. <bold>Suttaṃ karotī</bold>ti suttaṃ tiguṇādibhāvena vaṭṭeti. <bold>Valetī</bold>ti anekaguṇasuttaṃ hatthena <pageBreak edition="V" number="2.0219" /> vā cakkadaṇḍena vā vaṭṭeti ekattaṃ karoti. <bold>Parivattanaṃ karotī</bold>ti parivattanadaṇḍayantakaṃ karoti. Yasmiṃ suttaguḷaṃ pavesetvā veḷunāḷikādīsu ṭhapetvā paribbhamāpetvā suttakoṭito paṭṭhāya ākaḍḍhantī’’ti vuttaṃ. Vajirabuddhiṭīkāyaṃ (vajira. ṭī. pācittiya 209-218) na ‘‘āgantukapaṭṭaṃ moghasuttena sibbitvā ṭhapenti. Tattha anuvāte yathā ekatalaṃ hoti, tathā hatthehi ghaṭṭeti. <bold>Valetī</bold>ti āvaṭṭeti. <bold>Parivattana</bold>nti suttaṃ gaṇhantānaṃ sukhaggahaṇatthaṃ suttaparivattanaṃ karoti, paṭṭaṃ sibbantānaṃ sukhasibbanatthaṃ paṭṭaparivattanañca, navacīvarakārako idhādhippeto, na itaro’’ti vuttaṃ.</paragraph>
    <paragraph line="48"><bold>Animantitacatuttha</bold>nti animantito catuttho yassa bhikkhucatukkassa, taṃ animantitacatutthaṃ. Evaṃ sesesupi. Tenāha <bold>‘‘pañcannaṃ catukkāna’’</bold>nti, ‘‘catutthe āgate na yāpentīti <pageBreak edition="M" number="2.0300" /> vacanato sace añño koci āgacchanto natthi, cattāroyeva ca tattha nisinnā yāpetuṃ na sakkonti, na vaṭṭatī’’ti vadanti. Gaṇabhojanāpattijanakanimantanabhāvato <bold>‘‘akappiyanimantana’’</bold>nti vuttaṃ. <bold>Sampavesetvā</bold>ti nisīdāpetvā. <bold>Gaṇo bhijjatī</bold>ti gaṇo āpattiṃ na āpajjatīti adhippāyo. Vimativinodaniyaṃ (vi. vi. ṭī. pācittiya 2.220) pana <bold>‘‘sampavesetvā</bold>ti tehi yojetvā. <bold>Gaṇo bhijjatī</bold>ti nimantitasaṅgho na hotīti attho’’ti vuttaṃ.</paragraph>
    <paragraph line="49">‘‘Yattha cattāro bhikkhū…pe… bhuñjantī’’ti imāya pāḷiyā saṃsandanato <bold>‘‘itaresaṃ pana gaṇapūrako hotī’’</bold>ti vuttaṃ. <bold>Avisesenā</bold>ti ‘‘gilāno vā cīvarakārako vā’’ti avisesetvā sabbasādhāraṇavacanena. <bold>Tasmā</bold>ti avisesitattā.</paragraph>
    <paragraph line="50"><bold>Adhivāsetvā gatesū</bold>ti ettha akappiyanimantanādhivāsanakkhaṇe pubbapayoge dukkaṭampi natthi, viññattito pasavane pana viññattikkhaṇe itarasikkhāpadehi dukkaṭaṃ hotīti gahetabbaṃ. <bold>Bhutvā gatesū</bold>ti ettha āgatesupi bhojanakicce niṭṭhite gaṇhituṃ vaṭṭati. <bold>Tāni ca tehi ekato na gahitānī</bold>ti yehi bhojanehi visaṅketo natthi, tāni bhojanāni tehi bhikkhūhi ekato na gahitāni ekena pacchā gahitattā. <bold>Mahāthere</bold>ti bhikkhū sandhāya vuttaṃ. <bold>Nimantanaṃ sādiyathā</bold>ti nimantanabhattaṃ paṭiggaṇhatha. <bold>Yānī</bold>ti kummāsādīni tehi bhikkhūhi ekena pacchā gahitattā ekato na gahitāni. <bold>Bhattuddesakena paṇḍitena bhavitabbaṃ…pe… mocetabbā</bold>ti etena bhattuddesakena <pageBreak edition="V" number="2.0220" /> akappiyanimantane sādite sabbesampi sāditaṃ hoti, ekato gaṇhantānaṃ gaṇabhojanāpatti ca hotīti dasseti. Dūtassa dvāre āgantvā puna ‘‘bhattaṃ gaṇhathā’’ti <pageBreak edition="M" number="2.0301" /> vacanabhayena <bold>‘‘gāmadvāre aṭṭhatvā’’</bold>ti vuttaṃ. <bold>Tattha tattha gantvā</bold>ti antaravīthiādīsu tattha tattha ṭhitānaṃ santikaṃ gantvā. Bhikkhūnaṃ atthāya gharadvāre ṭhapetvā dīyamānepi eseva nayo. <bold>Nivattathāti vutte pana nivattituṃ vaṭṭatī</bold>ti ‘‘nivattathā’’ti vicchinditvā pacchā ‘‘bhattaṃ gaṇhathā’’ti vuttattā vaṭṭati.</paragraph>
    <subhead line="51">Paramparabhojanakathā</subhead>
    <paragraph line="52" number="2"> Paramparabhojanakathāyaṃ pana parassa parassa bhojanaṃ <bold>paramparabhojanaṃ</bold>. Kiṃ taṃ? Paṭhamaṃ nimantitabhattaṃ ṭhapetvā aññassa bhojanakiriyā. Paramparabhojanaṃ gaṇabhojanaṃ viya viññattito ca nimantanato ca na pasavatīti āha <bold>‘‘paramparabhojanaṃ panā’’</bold>tiādi. <bold>Pana</bold>-saddo visesatthajotako. Vikappanāvaseneva taṃ bhattaṃ asantaṃ nāma hotīti anupaññattivasena vikappanaṃ aṭṭhapetvā yathāpaññattasikkhāpadameva ṭhapitaṃ. Parivāre (pari. 86) pana vikappanāyaṃ anujānanampi anupaññattisadisanti katvā ‘‘catasso anupaññattiyo’’ti vuttaṃ, mahāpaccariyādīsu vuttanayaṃ pacchā vadanto pāḷiyā saṃsandanato parammukhāvikappanameva patiṭṭhāpeti. Keci pana ‘‘tadā attano santike ṭhapetvā bhagavantaṃ aññassa abhāvato thero sammukhāvikappanaṃ nākāsi, bhagavatā ca visuṃ sammukhāvikappanā na vuttā, tathāpi sammukhāvikappanāpi vaṭṭatī’’ti vadanti. Teneva mātikāṭṭhakathāyampi (kaṅkhā. aṭṭha. paramparabhojanasikkhāpadavaṇṇanā) ‘‘yo bhikkhu pañcasu sahadhammikesu aññatarassa ‘mayhaṃ bhattapaccāsaṃ tuyhaṃ dammī’ti vā ‘vikappemī’ti vā evaṃ sammukhā vā ‘itthannāmassa dammī’ti vā ‘vikappemī’ti vā evaṃ parammukhā vā paṭhamanimantanaṃ avikappetvā pacchā nimantitakule laddhabhikkhato ekasitthampi ajjhoharati, pācittiya’’nti vuttaṃ.</paragraph>
    <paragraph line="53">Pañcahi <pageBreak edition="M" number="2.0302" /> bhojanehi nimantitassa yena yena paṭhamaṃ nimantito, tassa tassa bhojanato uppaṭipāṭiyā avikappetvā vā parassa parassa bhojanaṃ paramparabhojananti āha <bold>‘‘sace pana mūlanimantanaṃ heṭṭhā hoti, pacchimaṃ pacchimaṃ upari, taṃ uparito paṭṭhāya bhuñjantassa āpattī’’</bold>ti. Hatthaṃ anto pavesetvā sabbaheṭṭhimaṃ gaṇhantassa majjhe ṭhitampi antohatthagataṃ hotīti āha <bold>‘‘hatthaṃ</bold><pageBreak edition="V" number="2.0221" /><bold>pana…pe… yathā yathā vā bhuñjantassa anāpattī’’</bold>ti. Khīrassa rasassa ca bhattena amissaṃ hutvā upari ṭhitattā <bold>‘‘khīraṃ vā rasaṃ vā pivato anāpattī’’</bold>ti vuttaṃ.</paragraph>
    <paragraph line="54"><bold>‘‘Mahāupāsako</bold>ti gehassāmiko. Mahāaṭṭhakathāyaṃ ‘āpattī’ti vacanena kurundiyaṃ ‘vaṭṭatī’ti vacanaṃ viruddhaṃ viya dissati. Dvinnampi adhippāyo mahāpaccariyaṃ vibhāvito’’ti mahāgaṇṭhipade vuttaṃ.</paragraph>
    <paragraph line="55"><bold>Sabbe nimantentī</bold>ti akappiyanimantanavasena nimantenti. ‘‘Paramparabhojanaṃ nāma pañcannaṃ bhojanānaṃ aññatarena bhojanena nimantito, taṃ ṭhapetvā aññaṃ pañcannaṃ bhojanānaṃ aññataraṃ bhojanaṃ bhuñjati, etaṃ paramparabhojanaṃ nāmā’’ti vuttattā satipi bhikkhācariyāya paṭhamaṃ laddhabhāve ‘‘piṇḍāya caritvā laddhaṃ bhattaṃ bhuñjati, āpattī’’ti vuttaṃ.</paragraph>
    <paragraph line="56">Vimativinodaniyaṃ (vi. vi. ṭī. pācittiya 2.229) pana <bold>‘‘khīraṃ vā rasaṃ vā</bold>ti pañcabhojanāmissaṃ bhattato upari ṭhitaṃ sandhāya vuttaṃ. Tañhi abhojanattā uppaṭipāṭiyā pivatopi anāpatti. Tenāha <bold>‘bhuñjantenā’</bold>tiādī’’ti vuttaṃ. Vajirabuddhiṭīkāyaṃ (vajira. ṭī. pācittiya 229) pana ‘‘ettha ‘mahāupāsako bhikkhū nimanteti…pe… pacchā laddhaṃ bhattaṃ bhuñjantassa āpatti. Piṇḍāya caritvā laddhabhattaṃ bhuñjati, āpattī’ti aṭṭhakathāyaṃ vacanato, ‘kālasseva piṇḍāya caritvā <pageBreak edition="M" number="2.0303" /> bhuñjimhā’ti pāḷito, khandhake ‘na ca, bhikkhave, aññatra nimantane aññassa bhojjayāgu paribhuñjitabbā, yo bhuñjeyya, yathādhammo kāretabbo’ti vacanato ca nimantetvā vā pavedetu animantetvā vā, paṭhamagahitanimantitassa bhikkhuno paṭhamanimantanabhojanato aññaṃ yaṃ kiñci parasantakaṃ bhojanaṃ paramparabhojanāpattiṃ karoti. Attano santakaṃ, saṅghagaṇato laddhaṃ vā agahaṭṭhasantakaṃ vaṭṭati, nimantanato paṭhamaṃ nibaddhattā pana niccabhattādiparasantakampi vaṭṭatī’’ti vuttaṃ.</paragraph>
    <subhead line="57">Anāpucchākathā</subhead>
    <paragraph line="58" number="3"> Anāpucchākathāyaṃ <bold>‘‘pakativacanenā</bold>ti ettha yaṃ dvādasahatthabbhantare ṭhitena sotuṃ sakkā bhaveyya, taṃ pakativacanaṃ nāma. <bold>Āpucchitabbo</bold>ti ‘ahaṃ itthannāmassa gharaṃ gacchāmī’ti vā ‘cārittakaṃ <pageBreak edition="V" number="2.0222" /> āpajjāmī’ti vā īdisena vacanena āpucchitabbo. Sesamettha uttānameva. Pañcannaṃ bhojanānaṃ aññatarena nimantanasādiyanaṃ, santaṃ bhikkhuṃ anāpucchā, bhattiyagharato aññagharappavesanaṃ, majjhanhikānatikkamo, samayassa vā āpadānaṃ vā abhāvoti imāni panettha pañca aṅgānī’’ti sāratthadīpaniyaṃ (sārattha. ṭī. pācittiya 3.298) ettakameva vuttaṃ, vimativinodaniyaṃ (vi. vi. ṭī. pacittiya 2.298) pana <bold>‘‘pariyesitvā ārocanakiccaṃ natthī</bold>ti vuttattā yo apariyesitabbo upasaṅkamituṃ yuttaṭṭhāne dissati, so sacepi pakativacanassa savanūpacāraṃ atikkamma ṭhito, upasaṅkamitvā āpucchitabbo. Tenāha <bold>‘apica…pe… yaṃ passati, so āpucchitabbo’</bold>tiādi. Anāpattivāre cettha antarārāmādīnaññeva vuttattā vihārato gāmavīthiṃ anuññātakāraṇaṃ vinā atikkamantassāpi āpatti hoti, na pana gharūpacāraṃ <pageBreak edition="M" number="2.0304" /> atikkamantasseva. Yaṃ pana pāḷiyaṃ ‘aññassa gharūpacāraṃ okkamantassa…pe… paṭhamapādaṃ ummāraṃ atikkāmetī’tiādi vuttaṃ, taṃ gāme paviṭṭhaṃ sandhāya vuttaṃ, tathāpi aññassa gharūpacāraṃ anokkamitvā vīthimajjheneva gantvā icchiticchitagharadvārābhimukhe ṭhatvā manusse oloketvā gacchantassapi pācittiyameva. Tattha keci ‘vīthiyaṃ atikkamantassa gharūpacāragaṇanāya āpattiyo’ti vadanti. Aññe pana ‘yāni kulāni uddissa gato, tesaṃ gaṇanāyā’ti. Pañcannaṃ bhojanānaṃ aññatarena nimantanasādiyanaṃ, santaṃ bhikkhuṃ anāpucchanā, bhattiyagharato aññagharūpasaṅkamanaṃ, majjhanhikānatikkamo, samayāpadānaṃ abhāvoti imānettha pañca aṅgānī’’ti. Vikālagāmappavesanepi <bold>‘‘aparikkhittassa gāmassa upacāro adinnādāne vuttanayeneva veditabbo’’</bold>ti iminā dutiyaleḍḍupāto idha upacāroti dasseti. Sesamettha uttānameva. Santaṃ bhikkhuṃ anāpucchanā, anuññātakāraṇābhāvo, vikāle gāmappavesananti imāni panettha tīṇi aṅgāni.</paragraph>
    <subhead line="59">Paṃsukūlakathā</subhead>
    <paragraph line="60" number="4"> Paṃsukūlakathāyaṃ <bold>abhinne sarīre</bold>ti abbhuṇhe allasarīre. ‘‘Abbhuṇhe’’ti imināpi vuttameva pariyāyabhedamantarena vibhāvetuṃ <bold>‘‘allasarīre’’</bold>ti vuttaṃ.</paragraph>
    <paragraph line="61"><bold>Visabhāgasarīre</bold>ti itthisarīre. Visabhāgasarīrattā accāsannena na bhavitabbanti āha <bold>‘‘sīse vā’’</bold>tiādi. <bold>Vaṭṭatī</bold>ti visabhāgasarīrepi attanāva vuttavidhiṃ kātuṃ sāṭakañca gahetuṃ vaṭṭati <pageBreak edition="V" number="2.0223" />. Keci pana ‘‘kiñcāpi iminā sikkhāpadena anāpatti, itthirūpaṃ pana āmasantassa dukkaṭa’’nti vadanti. <bold>‘‘Yathākammaṃ gato</bold>ti tato petattabhāvato matabhāvaṃ dasseti. <bold>Abbhuṇhe</bold>ti āsannamaraṇatāya sarīrassa uṇhasamaṅgitaṃ dasseti, tenevāha <bold>‘allasarīre’</bold>ti. Kuṇapasabhāvaṃ <pageBreak edition="M" number="2.0305" /> upagatampi bhinnameva allabhāvato bhinnattā. <bold>Visabhāgasarīre</bold>ti itthisarīre. <bold>‘Sīse vā’</bold>tiādi adhakkhake ubbhajāṇumaṇḍale padese cittavikārappattiṃ sandhāya vuttaṃ, yattha katthaci anāmasantena kataṃ sukatameva. Matasarīrampi hi yena kenaci ākārena sañcicca phusantassa anāmāsadukkaṭamevāti vadanti, taṃ yuttameva. Na hi apārājikavatthukepi cittādiitthirūpe bhavantaṃ dukkaṭaṃ pārājikavatthubhūte matitthisarīre nivattatī’’ti vimativinodaniyaṃ (vi. vi. ṭī. 1.135) vutta.</paragraph>
    <paragraph line="62">Imasmiṃ ṭhāne ācariyena avuttāpi paṃsukūlakathā paṃsukūlasāmaññena veditabbā. Sā hi cīvarakkhandhake (mahāva. 340) evaṃ āgatā ‘‘tena kho pana samayena ye te bhikkhū gahapaticīvaraṃ sādiyanti, te kukkuccāyantā paṃsukūlaṃ na sādiyanti ‘ekaṃyeva bhagavatā cīvaraṃ anuññātaṃ, na dve’ti. Bhagavato etamatthaṃ ārocesuṃ – anujānāmi, bhikkhave, gahapaticīvaraṃ sādiyantena paṃsukūlampi sādiyituṃ, tadubhayenapāhaṃ, bhikkhave, santuṭṭhiṃ vaṇṇemī’’ti. Tattha <bold>‘‘ekaṃyeva bhagavatā cīvaraṃ anuññātaṃ, na dve</bold>ti te ‘kira itarītarena cīvarenā’ti etassa ‘gahapatikena vā paṃsukūlena vā’ti evaṃ atthaṃ sallakkhiṃsu. Tattha pana <bold>itarītarenapī</bold>ti appagghenapi mahagghenapi yena kenacīti attho’’ti aṭṭhakathāyaṃ vutto, tasmā dhutaṅgaṃ asamādiyitvā vinayapaṃsukūlamattasādiyakena bhikkhunā gahapaticīvarampi sāditabbaṃ hoti, paṃsukūladhutaṅgadharassa pana gahapaticīvaraṃ na vaṭṭati ‘‘gahapaticīvaraṃ paṭikkhipāmi, paṃsukūlikaṅgaṃ samādiyāmī’’ti samādānatoti daṭṭhabbaṃ.</paragraph>
    <paragraph line="63">Tena kho pana samayena sambahulā bhikkhū kosalesu janapadesu addhānamaggappaṭipannā honti. Ekacce bhikkhū susānaṃ okkamiṃsu <pageBreak edition="M" number="2.0306" /> paṃsukūlāya, ekacce bhikkhū nāgamesuṃ. Ye te bhikkhū susānaṃ okkamiṃsu paṃsukūlāya, te paṃsukūlāni labhiṃsu. Ye te bhikkhū nāgamesuṃ, te evamāhaṃsu ‘‘amhākampi, āvuso, bhāgaṃ dethā’’ti. Te evamāhaṃsu ‘‘na mayaṃ, āvuso, tumhākaṃ bhāgaṃ dassāma, kissa tumhe nāgamitthā’’ti. Bhagavato etamatthaṃ ārocesuṃ – anujānāmi, bhikkhave, nāgamentānaṃ nākāmā bhāgaṃ dātunti. Tattha <bold>nāgamesu</bold>nti yāva te susānato <pageBreak edition="V" number="2.0224" /> āgacchanti, tāva te na acchiṃsu, pakkamiṃsuyeva. <bold>Nākāmā bhāgaṃ dātu</bold>nti na anicchāya dātuṃ. Yadi pana icchanti, dātabbo.</paragraph>
    <paragraph line="64">Tena kho pana samayena sambahulā bhikkhū kosalesu janapadesu addhānamaggappaṭipannā honti. Ekacce bhikkhū susānaṃ okkamiṃsu paṃsukūlāya, ekacce bhikkhū āgamesuṃ. Ye te bhikkhū susānaṃ okkamiṃsu paṃsukūlāya, te paṃsukūlāni labhiṃsu. Ye te bhikkhū āgamesuṃ, te evamāhaṃsu ‘‘amhākampi, āvusā,e bhāgaṃ dethā’’ti. Te evamāhaṃsu ‘‘na mayaṃ, āvuso, tumhākaṃ bhāgaṃ dassāma, kissa tumhe na okkamitthā’’ti. Bhagavato etamatthaṃ ārocesuṃ – anujānāmi, bhikkhave, āgamentānaṃ akāmā bhāgaṃ dātunti.</paragraph>
    <paragraph line="65">Tena kho pana samayena sambahulā bhikkhū kosalesu janapadesu addhānamaggappaṭipannā honti. Ekacce bhikkhū paṭhamaṃ susānaṃ okkamiṃsu paṃsukūlāya, ekacce bhikkhū pacchā okkamiṃsu. Ye te bhikkhū paṭhamaṃ susānaṃ okkamiṃsu paṃsukūlāya, te paṃsukūlāni labhiṃsu. Ye te bhikkhū pacchā okkamiṃsu, te na labhiṃsu. Te evamāhaṃsu ‘‘amhākampi, āvuso, bhāgaṃ dethā’’ti. Te evamāhaṃsu ‘‘na mayaṃ, āvuso, tumhākaṃ bhāgaṃ dassāma, kissa tumhe pacchā okkamitthā’’ti. Bhagavato <pageBreak edition="M" number="2.0307" /> etamatthaṃ ārocesuṃ – anujānāmi, bhikkhave, pacchā okkantānaṃ nākāmā bhāgaṃ dātunti.</paragraph>
    <paragraph line="66">Tena kho pana samayena sambahulā bhikkhū kosalesu janapadesu addhānamaggappaṭipannā honti. Te sadisā susānaṃ okkamiṃsu paṃsukūlāya. Ekacce bhikkhū paṃsukūlāni labhiṃsu, ekacce bhikkhū na labhiṃsu. Ye te bhikkhū na labhiṃsu, te evamāhaṃsu ‘‘amhākampi, āvuso, bhāgaṃ dethā’’ti. Te evamāhaṃsu ‘‘na mayaṃ, āvuso, tumhākaṃ bhāgaṃ dassāma, kissa tumhe na labhitthā’’ti. Bhagavato etamatthaṃ ārocesuṃ – anujānāmi, bhikkhave, sadisānaṃ okkantānaṃ akāmā bhāgaṃ dātunti.</paragraph>
    <paragraph line="67">Tattha <bold>āgamesu</bold>nti upacāre acchiṃsu. Tenāha bhagavā ‘‘anujānāmi, bhikkhave, āgamentānaṃ akāmā bhāgaṃ dātu’’nti. <bold>Upacāre</bold>ti susānassa āsannappadese. Yadi pana manussā ‘‘idhāgatā eva gaṇhantū’’ti denti, saññāṇaṃ vā katvā gacchanti ‘‘sampattā gaṇhantū’’ti <pageBreak edition="V" number="2.0225" />. Sampattānaṃ sabbesampi pāpuṇāti. Sace chaḍḍetvā gatā, yena gahitaṃ, so eva sāmī. <bold>Sadisā susānaṃ okkamiṃsū</bold>ti sabbe samaṃ okkamiṃsu, ekadisāya vā okkamiṃsūtipi attho.</paragraph>
    <paragraph line="68">Tena kho pana samayena sambahulā bhikkhū kosalesu janapadesu addhānamaggappaṭipannā honti. Te katikaṃ katvā susānaṃ okkamiṃsu paṃsukūlāya. Ekacce bhikkhū paṃsukūlāni labhiṃsu, ekacce bhikkhū na labhiṃsu. Ye te bhikkhū na labhiṃsu, te evamāhaṃsu ‘‘amhākampi, āvuso, bhāgaṃ dethā’’ti. Te evamāhaṃsu ‘‘na mayaṃ, āvuso, tumhākaṃ bhāgaṃ dassāma, kissa tumhe na labhitthā’’ti. Bhagavato etamatthaṃ ārocesuṃ – anujānāmi, bhikkhave, katikaṃ katvā okkantānaṃ akāmā bhāgaṃ dātunti. Tattha <bold>te katikaṃ katvā</bold>ti ‘‘laddhaṃ paṃsukūlaṃ sabbe bhājetvā <pageBreak edition="M" number="2.0308" /> gaṇhissāmā’’ti bahimeva katikaṃ katvā. <bold>Chaḍḍetvā gatā</bold>ti kiñci avatvāyeva chaḍḍetvā gatā. Etena ‘‘bhikkhū gaṇhantū’’ti chaḍḍite eva akāmā bhāgadānaṃ vihitaṃ, kevalaṃ chaḍḍite pana katikāya asati ekato bahūsu paviṭṭhesu yena gahitaṃ, tena akāmā bhāgo na dātabboti dasseti. Samānā disā puratthimādibhedā etesanti sadisāti āha <bold>‘‘ekadisāya vā okkamiṃsū’’</bold>ti.</paragraph>
    <subhead line="69">Acchinnacīvarakathā</subhead>
    <paragraph line="70" number="5"> Acchinnacīvarakathāyaṃ <bold>anupubbakathā</bold>ti anupubbena vinicchayakathā. Sesaparikkhārānaṃ saddhivihārikehi gahitattā nivāsanapārupanameva avasiṭṭhanti āha <bold>‘‘nivāsanapārupanamattaṃyeva haritvā’’</bold>ti. Saddhivihārikānaṃ tāva āgamanassa vā anāgamanassa vā ajānanatāya vuttaṃ <bold>‘‘therehi neva tāva…pe… bhuñjitabba’’</bold>nti. <bold>Paresampi atthāya labhantī</bold>ti attano cīvaraṃ dadamānā sayaṃ sākhābhaṅgena paṭicchādentīti tesaṃ atthāyapi bhañjituṃ labhanti. ‘‘Tiṇena vā paṇṇena vā paṭicchādetvā āgantabba’’nti vacanato īdisesu bhūtagāmapātabyatāpi anuññātāyeva hotīti āha <bold>‘‘neva bhūtagāmapātabyatāya pācittiyaṃ hotī’’</bold>ti. <bold>Na tesaṃ dhāraṇe dukkaṭa</bold>nti tesaṃ titthiyadhajānaṃ dhāraṇepi dukkaṭaṃ natthi.</paragraph>
    <paragraph line="71">Yāni ca nesaṃ vatthāni dentīti sambandho. Therānaṃ sayameva dinnattā vuttaṃ <bold>‘‘acchinnacīvaraṭṭhāne</bold><pageBreak edition="V" number="2.0226" /><bold>ṭhitattā’’</bold>ti. Yadi laddhiṃ gaṇhāti, titthiyapakkantako nāma hoti. Tasmā vuttaṃ <bold>‘‘laddhiṃ aggahetvā’’</bold>ti. ‘‘No ce hoti, saṅghassa vihāracīvaraṃ vā…pe… āpatti dukkaṭassā’’ti iminā antarāmagge paviṭṭhavihārato nikkhamitvā aññattha attano <pageBreak edition="M" number="2.0309" /> abhirucitaṭṭhānaṃ gacchantassa dukkaṭaṃ vuttaṃ, iminā ca ‘‘yaṃ āvāsaṃ paṭhamaṃ upagacchatī’’ti vuttaṃ antarāmagge ṭhitavihārampi sace naggo hutvā gacchati, dukkaṭamevāti veditabbaṃ. Yadi evaṃ tattha kasmā na vuttanti ce? Anokāsattā. Tattha hi ‘‘anujānāmi, bhikkhave, acchinnacīvarassa vā…pe… cīvaraṃ viññāpetu’’nti iminā sambandhena saṅghikampi cīvaraṃ nivāsetuṃ pārupituñca anujānanto ‘‘yaṃ āvāsaṃ paṭhamaṃ…pe… gahetvā pārupitu’’nti āha, tasmā tattha anokāsattā dukkaṭaṃ na vuttaṃ.</paragraph>
    <paragraph line="72"><bold>Vihāracīvara</bold>nti senāsanacīvaraṃ. <bold>Cimilikāhī</bold>ti paṭapilotikāhi. <bold>Tassa uparī</bold>ti bhūmattharaṇassa upari. <bold>Videsagatenā</bold>ti aññaṃ cīvaraṃ alabhitvā videsagatena. <bold>Ekasmiṃ…pe… ṭhapetabba</bold>nti ettha sesena gahetvā āgatattā ṭhapentena ca saṅghikaparibhogavaseneva ṭhapitattā aññasmiṃ senāsane niyamitampi aññattha ṭhapetuṃ vaṭṭatīti vadanti. <bold>Paribhogenevā</bold>ti aññaṃ cīvaraṃ alabhitvā paribhuñjanena.</paragraph>
    <paragraph line="73"><bold>Paribhogajiṇṇa</bold>nti yathā tena cīvarena sarīraṃ paṭicchādetuṃ na sakkā, evaṃ jiṇṇaṃ. <bold>Kappiyavohārenā</bold>ti kayavikkayāpattito mocanatthaṃ vuttaṃ. ‘‘Viññāpentassā’’ti imasseva atthaṃ vibhāveti <bold>‘‘cetāpentassa parivattāpentassā’’</bold>ti. Attano dhanena hi viññāpanaṃ nāma parivattanamevāti adhippāyo. Saṅghavasena pavāritānaṃ viññāpane vattaṃ dasseti <bold>‘‘pamāṇameva vaṭṭatī’’</bold>ti. Saṅghavasena hi pavārite sabbesaṃ sādhāraṇattā adhikaṃ viññāpetuṃ na vaṭṭati. <bold>Yaṃ yaṃ pavāretī</bold>ti yaṃ yaṃ cīvarādiṃ dassāmīti pavāreti. <bold>Viññāpanakiccaṃ natthī</bold>ti vinā viññattiyā dīyamānattā viññāpetvā kiṃ karissatīti adhippāyo. <bold>Aññassatthāyā</bold>ti etthapi ‘‘ñātakānaṃ pavāritāna’’nti <pageBreak edition="M" number="2.0310" /> idaṃ anuvattatiyevāti āha <bold>‘‘attano ñātakapavārite’’</bold>tiādi. Vikappanupagacīvaratā, samayābhāvo, aññātakaviññatti, tāya ca paṭilābhoti imānettha cattāri aṅgāni.</paragraph>
    <paragraph line="74">Vimativinodaniyaṃ (vi. vi. ṭī. 1.515) pana pāḷiyaṃ <bold>dhammanimantanā</bold>ti samaṇesu vattabbācāradhammamattavasena <pageBreak edition="V" number="2.0227" /> nimantanā, dātukāmatāya katanimantanā na hotīti attho. Teneva ‘‘viññāpessatī’’ti vuttaṃ. Aññātakaappavāritato hi viññatti nāma hoti.</paragraph>
    <paragraph line="75">‘‘Tiṇena vā paṇṇena vā paṭicchādetvā āgantabba’’nti iminā bhūtagāmavikopanaṃ anuññātanti āha <bold>‘‘nevabhūtagāmapātabyatāyā’’</bold>tiādi. Paṭhamaṃ suddhacittena liṅgaṃ gahetvā pacchā laddhiṃ gaṇhantopi titthiyapakkantako evāti āha <bold>‘‘nivāsetvāpi laddhi na gahetabbā’’</bold>ti.</paragraph>
    <paragraph line="76"><bold>Yaṃ āvāsaṃ paṭhamaṃ upagacchatī</bold>ti etthapi vihāracīvarādiatthāya pavisantenapi tiṇādīhi paṭicchādetvāva gantabbaṃ, ‘‘na tveva naggena āgantabba’’nti sāmaññato dukkaṭassa vuttattā. <bold>Cimilikāhī</bold>ti paṭapilotikāhi. <bold>Paribhogenevā</bold>ti aññaṃ cīvaraṃ alabhitvā paribhuñjanena. <bold>Paribhogajiṇṇa</bold>nti yathā taṃ cīvaraṃ paribhuñjiyamānaṃ obhaggavibhaggatāya asāruppaṃ hoti, evaṃ jiṇṇaṃ.</paragraph>
    <paragraph line="77"><bold>Aññassatthāyā</bold>ti etthapi ‘‘ñātakānaṃ pavāritāna’’nti idaṃ anuvattatevāti āha <bold>‘‘attano ñātakapavārite’’</bold>tiādi. Idha pana aññassa acchinnanaṭṭhacīvarassa atthāya aññātakaappavārite viññāpentassa nissaggiyena anāpattīti attho gahetabbo, itarathā ‘‘ñātakānaṃ pavāritāna’’nti iminā viseso na bhaveyya, teneva anantarasikkhāpade <pageBreak edition="M" number="2.0311" /> vakkhati ‘‘aṭṭhakathāsu (pārā. aṭṭha. 2.526) pana ñātakapavāritaṭṭhāne…pe… pamāṇameva vaṭṭatīti vuttaṃ, taṃ pāḷiyā na sametī’’ti ca ‘‘yasmā panidaṃ sikkhāpadaṃ aññassatthāya viññāpanavatthusmiṃyeva paññattaṃ, tasmā idha ‘aññassatthāyā’ti na vutta’’nti ca. Vikappanupagacīvaratā, samayābhāvo, aññātakaviññatti, tāya ca paṭilābhoti imānettha cattāri aṅgāni.</paragraph>
    <paragraph line="78">‘‘Tañce aññātako gahapati vā gahapatānī vā bahūhi cīvarehi abhihaṭṭhuṃ pavāreyya, santaruttaraparamaṃ tena bhikkhunā tato cīvaraṃ sāditabbaṃ, tato ce uttari sādiyeyya, nissaggiyaṃ pācittiya’’nti imasmiṃ taduttarisikkhāpade (pārā. 523) <bold>abhihaṭṭhu</bold>nti ettha <bold>abhī</bold>ti upasaggo, haritunti attho, gaṇhitunti vuttaṃ hoti. <bold>Pavāreyyā</bold>ti icchāpeyya, icchaṃ ruciṃ <pageBreak edition="V" number="2.0228" /> uppādeyya vadeyya nimanteyyāti attho. Abhihaṭṭhuṃ pavārentena pana yathā vattabbaṃ. Taṃ ākāraṃ dassetuṃ ‘‘yāvattakaṃ icchasi, tāvattakaṃ gaṇhāhī’’ti evamassa padabhājanaṃ vuttaṃ. Atha vā yathā ‘‘nekkhammaṃ daṭṭhu khemato’’ti ettha disvāti attho, evamidhapi <bold>abhihaṭṭhuṃ pavāreyyā</bold>ti abhiharitvā pavāreyyāti attho. Tattha kāyābhihāro vācābhihāroti duvidho abhihāro. Kāyena vā hi vatthādīni abhiharitvā pādamūle ṭhapetvā ‘‘yattakaṃ icchasi, tattakaṃ gaṇhāhī’’ti vadanto pavāreyya, vācāya vā ‘‘amhākaṃ dussakoṭṭhāgāraṃ paripuṇṇaṃ, yattakaṃ icchasi, tattakaṃ gaṇhāhī’’ti vadanto pavāreyya, tadubhayampi ekajjhaṃ katvā ‘‘abhihaṭṭhuṃ pavāreyyā’’ti vuttaṃ.</paragraph>
    <paragraph line="79"><bold>Santaruttaraparama</bold>nti saantaraṃ uttaraṃ paramaṃ assa cīvarassāti santaruttaraparamaṃ, nivāsanena saddhiṃ pārupanaṃ ukkaṭṭhaparicchedo assāti <pageBreak edition="M" number="2.0312" /> vuttaṃ hoti. <bold>Tato cīvaraṃ sāditabba</bold>nti tato abhihaṭacīvarato ettakaṃ cīvaraṃ gahetabbaṃ, na ito paranti attho. Yasmā pana acchinnasabbacīvarena tecīvarikeneva bhikkhunā evaṃ paṭipajjitabbaṃ, aññena aññathāpi, tasmā taṃ vibhāgaṃ dassetuṃ ‘‘sace tīṇi naṭṭhāni hontī’’tiādinā nayenassa padabhājanaṃ vuttaṃ.</paragraph>
    <paragraph line="80">Tatrāyaṃ vinicchayo – yassa tīṇi naṭṭhāni, tena dve sāditabbāni, ekaṃ nivāsetvā ekaṃ pārupitvā aññaṃ sabhāgaṭṭhānato pariyesissati. Yassa dve naṭṭhāni, tena ekaṃ sāditabbaṃ. Sace pakatiyāva santaruttarena carati, dve sāditabbāni, evaṃ ekaṃ sādiyanteneva samo bhavissati. Yassa tīsu ekaṃ naṭṭhaṃ, na sāditabbaṃ. Yassa pana dvīsu ekaṃ naṭṭhaṃ, ekaṃ sāditabbaṃ. Yassa ekaṃyeva hoti, tañca naṭṭhaṃ, dve sāditabbāni. Bhikkhuniyā pana pañcasupi naṭṭhesu dve sāditabbāni, catūsu naṭṭhesu ekaṃ sāditabbaṃ, tīsu naṭṭhesu kiñci na sāditabbaṃ, ko pana vādo dvīsu vā ekasmiṃ vā. Yena kenaci hi santaruttaraparamatāya ṭhātabbaṃ, tato uttari na labbhatīti idamettha lakkhaṇaṃ.</paragraph>
    <paragraph line="81"><bold>Sesakaṃ āharissāmī</bold>ti dve cīvarāni katvā sesaṃ puna āharissāmīti attho. <bold>Na acchinnakāraṇā</bold>ti bāhusaccādiguṇavasena denti. <bold>Ñātakāna</bold>ntiādīsu ñātakānaṃ dentānaṃ sādiyantassa, pavāritānaṃ dentānaṃ sādiyantassa, attano dhanena sādiyantassa anāpattīti attho. Aṭṭhakathāsu pana ‘‘ñātakapavāritaṭṭhāne pakatiyā bahumpi vaṭṭati, acchinnakāraṇā pamāṇameva <pageBreak edition="V" number="2.0229" /> vaṭṭatī’’ti vuttaṃ, taṃ pāḷiyā na sameti. Yasmā panidaṃ sikkhāpadaṃ aññassatthāya viññāpanavatthusmiṃyeva paññattaṃ, tasmā idha ‘‘aññassatthāyā’’ti na vuttaṃ. Sesaṃ uttānatthameva. Samuṭṭhānādīsu idampi chasamuṭṭhānaṃ <pageBreak edition="M" number="2.0313" />, kiriyaṃ, nosaññāvimokkhaṃ, acittakaṃ, paṇṇattivajjaṃ, kāyakammavacīkammaṃ, ticittaṃ, tivedananti.</paragraph>
    <paragraph line="82">Sattame pāḷiyaṃ <bold>paggāhikasāla</bold>nti dussavāṇijakānaṃ āpaṇaṃ, ‘‘paggāhitasāla’’ntipi paṭhanti. <bold>Abhīti upasaggo</bold>ti tassa visesatthābhāvaṃ dasseti. Tenāha <bold>‘‘haritunti attho’’</bold>ti. Varasaddassa icchāyaṃ vattamānattā āha <bold>‘‘icchāpeyyā’’</bold>ti. <bold>Daṭṭhu khemato</bold>ti ettha gāthābandhavasena anunāsikalopo daṭṭhabbo. <bold>Saantara</bold>nti antaravāsakasahitaṃ. <bold>Uttara</bold>nti uttarāsaṅgaṃ. <bold>Assa cīvarassā</bold>ti sāditabbacīvarassa. <bold>Acchinnasabbacīvarenā</bold>ti acchinnāni sabbāni tīṇi cīvarāni assāti acchinnasabbacīvaro, tenāti attho. Yassa hi acchindanasamaye tīṇi cīvarāni sannihitāni honti, tāni sabbāni acchinnānīti so ‘‘acchinnasabbacīvaro’’ti vuccati. Teneva <bold>‘‘acchinnasabbacīvarena tecīvarikenā’’</bold>ti vuttaṃ. <bold>Tecīvarikenā</bold>ti hi acchindanasamaye ticīvarassa sannihitabhāvaṃ sandhāya vuttaṃ, na pana vinaye tecīvarikābhāvaṃ, dhutaṅgatecīvarikabhāvaṃ vā sandhāya. <bold>Evaṃ paṭipajjitabba</bold>nti ‘‘santaruttaraparamaṃ tena bhikkhunā tato cīvaraṃ sāditabba’’nti vuttavidhinā paṭipajjitabbaṃ. <bold>Aññenā</bold>ti acchinnaasabbacīvarena. Yassa tīsu cīvaresu ekaṃ vā dve vā cīvarāni acchinnāni honti, tenāti attho. <bold>Aññathāpī</bold>ti ‘‘santaruttaraparama’’nti vuttavidhānato aññathāpi. Yassa hi tīsu dve cīvarāni acchinnāni honti, ekaṃ sāditabbaṃ, ekasmiṃ acchinne na sāditabbanti na tassa santaruttaraparamasādiyanaṃ sambhavati. Ayameva ca attho padabhājanena vibhāvito. Tenāha <bold>‘‘taṃ vibhāgaṃ dassetu’’</bold>nti.</paragraph>
    <paragraph line="83">Keci pana ‘‘tecīvarikenāti vuttattā ticīvaraṃ parikkhāracoḷavasena adhiṭṭhahitvā paribhuñjato tasmiṃ naṭṭhe bahūnipi gahetuṃ labhatī’’ti vadanti, taṃ na gahetabbaṃ. Padabhājanassa hi <pageBreak edition="M" number="2.0314" /> adhippāyaṃ dassentena yasmā pana ‘‘acchinnasabbacīvarena…pe… taṃ vibhāgaṃ dassetu’’nti vuttaṃ, padabhājane ca na tādiso attho upalabbhati, tasmā taṃ na gahetabbameva. Yampi mātikāṭṭhakathāyaṃ (kaṅkhā. aṭṭha. tatuttarisikkhāpadavaṇṇanā) vuttaṃ ‘‘yassa adhiṭṭhitaticīvarassa tīṇi naṭṭhānī’’ti, tatthapi adhiṭṭhitaggahaṇaṃ sarūpakathanamattanti gahetabbaṃ, na pana ticīvarādhiṭṭhānena adhiṭṭhitacīvarassevāti evamattho gahetabbo pāḷiyaṃ aṭṭhakathāyañca tathā atthassāsambhavato <pageBreak edition="V" number="2.0230" />. Na hi ticīvarādhiṭṭhānena adhiṭṭhitacīvarasseva idaṃ sikkhāpadaṃ paññattanti sakkā viññātuṃ. Purimasikkhāpadena hi acchinnacīvarassa aññātakaviññattiyā anuññātattā pamāṇaṃ ajānitvā viññāpanavatthusmiṃ pamāṇato sādiyanaṃ anujānantena bhagavatā idaṃ sikkhāpadaṃ paññattaṃ, tasmā parikkhāracoḷikassa bahumpi sādituṃ vaṭṭatīti ayamattho neva pāḷiyā sameti, na ca bhagavato adhippāyaṃ anulometi.</paragraph>
    <paragraph line="84"><bold>Yassa tīṇi naṭṭhāni, tena dve sāditabbānī</bold>ti ettha yassa ticīvarato adhikampi cīvaraṃ aññattha ṭhitaṃ atthi, tadā tassa cīvarassa alabbhanīyabhāvato tenapi sādituṃ vaṭṭatīti veditabbaṃ. <bold>Pakatiyāva santaruttarena caratī</bold>ti sāsaṅkasikkhāpadavasena vā avippavāsasammutivasena vā tatiyassa alābhena vā carati. ‘‘Dve naṭṭhānī’’ti adhikārattā vuttaṃ <bold>‘‘dve sāditabbānī’’</bold>ti. <bold>Ekaṃ sādiyanteneva samo bhavissatī</bold>ti tiṇṇaṃ cīvarānaṃ dvīsu naṭṭhesu ekaṃ sādiyantena samo bhavissati ubhinnampi santaruttaraparamatāya avaṭṭhānato. <bold>Yassa ekaṃyeva hotī</bold>ti aññena kenaci kāraṇena vinaṭṭhasesacīvaraṃ sandhāya vuttaṃ.</paragraph>
    <paragraph line="85">‘‘Sesakaṃ tumheva hotūti dentī’’ti vuttattā ‘‘pamāṇayuttaṃ gaṇhissāma, sesakaṃ āharissāmā’’ti vatvā <pageBreak edition="M" number="2.0315" /> gahetvā gamanasamayepi ‘‘sesakampi tumhākaṃyeva hotū’’ti vadanti, laddhakappiyameva. <bold>Pavāritāna</bold>nti acchinnakālato pubbeyeva pavāritānaṃ. <bold>Pāḷiyā na sametī</bold>ti santaruttaraparamato uttari sādiyane anāpattidassanatthaṃ ‘‘anāpatti ñātakānaṃ pavāritāna’’nti vuttattā na sameti. Santaruttaraparamaṃ sādiyantassa hi āpattippasaṅgoyeva natthi, sati ca sikkhāpadena āpattippasaṅge anāpatti yuttā dassetunti adhippāyo. Keci pana <bold>‘‘pamāṇameva vaṭṭatī</bold>ti idaṃ sallekhadassanatthaṃ vutta’’nti vadanti.</paragraph>
    <paragraph line="86"><bold>Yasmā panidaṃ…pe… na vutta</bold>nti etthāyamadhippāyo – ‘‘aññassatthāyā’’ti vuccamāne aññesaṃ atthāya pamāṇaṃ atikkamitvāpi gaṇhituṃ vaṭṭatīti āpajjati, tañca aññassatthāya viññāpanavatthusmiṃ paññattattā vatthunā saṃsandiyamānaṃ na sameti. Na hi yaṃ vatthuṃ nissāya sikkhāpadaṃ paññattaṃ, tasmiṃyeva anāpattivacanaṃ yuttanti. Gaṇṭhipadesu pana tīsupi ‘‘imassa sikkhāpadassa attano sādiyanapaṭibaddhatāvasena pavattattā ‘aññassatthāyā’ti vattuṃ okāsoyeva natthi, tasmā na vutta’’nti kathitaṃ. Idha ‘‘aññassatthāyā’’ti avuttattā aññesaṃ atthāya <pageBreak edition="V" number="2.0231" /> ñātakapavāritesu adhikaṃ viññāpentassa āpattīti ce? Na, tattha purimasikkhāpadeneva anāpattisiddhito. Tatuttaritā, acchinnādikāraṇatā, aññātakaviññatti, tāya ca paṭilābhoti imānettha cattāri aṅgāni.</paragraph>
    <paragraph line="87">Vimativinodaniyaṃ (vi. vi. ṭī. 1.522-524) pana ‘‘pāḷiyaṃ <bold>paggāhikasāla</bold>nti dussāpaṇaṃ. Tañhi vāṇijakehi dussāni paggahetvā dassanaṭṭhānatāya ‘paggāhikasālā’ti vuccati. <bold>Assa cīvarassā</bold>ti sāditabbacīvarassa. <bold>Tecīvarikenā</bold>ti iminā acchinnaticīvarato aññassa vihārādīsu nihitassa cīvarassa abhāvaṃ dasseti <pageBreak edition="M" number="2.0316" />. Yadi bhaveyya, viññāpetuṃ na vaṭṭeyya, tāvakālikaṃ nivāsetvā attano cīvaraṃ gahetabbaṃ. Tāvakālikampi alabhantassa bhūtagāmavikopanaṃ katvā tiṇapaṇṇehi chadanaṃ viya viññāpanampi vaṭṭati eva. <bold>Aññenā</bold>ti acchinnaasabbacīvarena. ‘Dve naṭṭhānī’ti adhikārato vuttaṃ <bold>‘dve sāditabbānī’</bold>ti. <bold>Pāḷiyā na sametī</bold>ti ‘anāpatti ñātakānaṃ pavāritāna’nti (pārā. 526) imāya pāḷiyā na sameti tatuttari viññāpanaāpattippasaṅge eva vuttattā. <bold>Aññassatthāyāti na vutta</bold>nti idaṃ aññassatthāya tatuttari viññāpane nissaggiyaṃ pācittiyaṃ hotīti imamatthaṃ dīpeti. Tañca pācittiyaṃ yesaṃ atthāya viññāpeti, tesaṃ vā siyā viññāpakasseva vā, na tāva tesaṃ, tehi aviññāpitattā, nāpi viññāpakassa, attānaṃ uddissa aviññattattā. Tasmā aññassatthāya viññāpentassapi nissaggiyaṃ pācittiyaṃ na dissati. Pāḷiyaṃ pana imassa sikkhāpadassa attano sādiyanapaṭibaddhatāvasena pavattattā ‘aññassatthāyā’ti anāpattivāre na vuttanti vadanti, tañca yuttaṃ viya dissati, vīmaṃsitvā gahetabbaṃ. Tatuttaricīvaratā, acchinnādikāraṇatā, aññātakaviññatti, tāya ca paṭilābhoti imānettha cattāri aṅgānī’’ti.</paragraph>
    <paragraph line="88">Idaṃ tatuttarisikkhāpadavinicchayaṃ ācariyena avuttampi acchinnacīvarādhikāreyeva pavattattā amhehi gahitaṃ, aññātakaviññattisikkhāpadassa samayesu acchinnacīvarakāle aññātakānaṃ viññāpetabbabhāvo bhagavatā vutto, tehi dinnacīvarassa mattaso gahitabhāvo tatuttarisikkhāpadena vutto. Tasmā acchinnacīvaraadhikāroyeva hotīti.</paragraph>
    <subhead line="89">Cīvaraacchindanavinicchayakathā</subhead>
    <paragraph line="90">Ito <pageBreak edition="M" number="2.0317" /><pageBreak edition="V" number="2.0232" /> paraṃ acchindanasāmaññena cīvaraacchindanavinicchayaṃ vakkhāma – tattha <bold>yampi tyāha</bold>nti yampi te ahaṃ. So kira ‘‘mama pattacīvaraupāhanapaccattharaṇāni vahanto mayā saddhiṃ cārikaṃ pakkamissatī’’ti adāsi. Tenevamāha ‘‘mayā saddhiṃ janapadacārikaṃ pakkamissatī’’ti. <bold>Acchindī</bold>ti balakkārena aggahesi, sakasaññāya gahitattā panassa pārājikaṃ natthi, kilametvā gahitattā āpatti paññattā.</paragraph>
    <paragraph line="91"><bold>Sayaṃ acchindati, nissaggiyaṃ pācittiya</bold>nti ekaṃ cīvaraṃ ekābaddhāni ca bahūni acchindato ekā āpatti, ekato abaddhāni visuṃ visuṃ ṭhitāni bahūni acchindato, ‘‘saṅghāṭiṃ āhara, uttarāsaṅgaṃ āharā’’ti evaṃ āharāpayato ca vatthugaṇanāya āpattiyo. ‘‘Mayā dinnāni sabbāni āharā’’ti vadatopi ekavacaneneva sambahulā āpattiyo.</paragraph>
    <paragraph line="92"><bold>Aññaṃ āṇāpeti, āpatti dukkaṭassā</bold>ti ‘‘cīvaraṃ gaṇhā’’ti āṇāpeti, ekaṃ dukkaṭaṃ. Āṇatto bahūni gaṇhāti, ekaṃ pācittiyaṃ. ‘‘Saṅghāṭiṃ gaṇha, uttarāsaṅgaṃ gaṇhā’’ti vadato vācāya vācāya dukkaṭaṃ. ‘‘Mayā dinnāni sabbāni gaṇhā’’ti vadato ekavācāya sambahulā āpattiyo.</paragraph>
    <paragraph line="93"><bold>Aññaṃ parikkhāra</bold>nti vikappanupagapacchimaṃ cīvaraṃ ṭhapetvā yaṃ kiñci antamaso sūcimpi. Veṭhetvā ṭhapitasūcīsupi vatthugaṇanāya dukkaṭāni. Sithilaveṭhitāsu evaṃ. Gāḷhaṃ katvā baddhāsu pana ekameva dukkaṭanti mahāpaccariyaṃ vuttaṃ. Sūcighare pakkhittāsupi eseva nayo. Thavikāya pakkhipitvā sithilabaddhagāḷhabaddhesu tikaṭukādīsu bhesajjesupi eseva nayo.</paragraph>
    <paragraph line="94"><bold>So vā detī</bold>ti ‘‘bhante, tumhākaṃyeva idaṃ sāruppa’’nti evaṃ vā deti. Atha vā pana ‘‘āvuso, mayaṃ tuyhaṃ ‘vattapaṭipattiṃ <pageBreak edition="M" number="2.0318" /> karissati, amhākaṃ santike upajjhaṃ gaṇhissati, dhammaṃ pariyāpuṇissatī’ti cīvaraṃ adamhā, sodāni tvaṃ na vattaṃ karosi, na upajjhaṃ gaṇhāsi, na dhammaṃ pariyāpuṇāsī’’ti evamādīhi vutto ‘‘bhante, cīvaratthāya maññe bhaṇatha, idaṃ <pageBreak edition="V" number="2.0233" /> vo cīvara’’nti deti, evampi so vā deti. Disāpakkantaṃ vā pana daharaṃ ‘‘nivattetha na’’nti bhaṇati, so na nivattati. ‘‘Cīvaraṃ gahetvā rundhathā’’ti evaṃ ce nivattati, sādhu. Sace ‘‘pattacīvaratthāya maññe tumhe bhaṇatha, gaṇhatha na’’nti deti, evampi soyeva deti. Vibbhantaṃ vā disvā ‘‘mayaṃ tuyhaṃ ‘vattaṃ karissatī’ti pattacīvaraṃ adamhā, sodāni tvaṃ vibbhamitvā carasī’’ti vadati, itaro ‘‘gaṇhatha tumhākaṃ pattacīvara’’nti deti, evampi so vā deti. ‘‘Mama santike upajjhaṃ gaṇhantasseva te demi, aññattha gaṇhantassa na demi. Vattaṃ karontasseva demi, akarontassa na demi. Dhammaṃ pariyāpuṇantasseva demi, apariyāpuṇantassa na demi. Avibbhamantasseva demi, vibbhamantassa na demī’’ti evaṃ pana dātuṃ na vaṭṭati, dadato dukkaṭaṃ, āharāpetuṃ pana vaṭṭati. Cajitvā dinnaṃ acchinditvā gaṇhanto bhaṇḍagghena kāretabbo. Sesamettha uttānameva. Ayaṃ samantapāsādikato uddhaṭavinicchayo.</paragraph>
    <paragraph line="95"><bold>Yampi tyāha</bold>nti ettha <bold>ya</bold>nti kāraṇavacanaṃ, tasmā evamettha sambandho veditabbo – ‘‘mayā saddhiṃ janapadacārikaṃ pakkamissatīti yaṃ kāraṇaṃ nissāya ahaṃ te, āvuso, cīvaraṃ adāsiṃ, taṃ na karosī’’ti kupito anattamano acchindīti. <bold>Ya</bold>nti vā cīvaraṃ parāmasati. Tattha ‘‘mayā saddhiṃ janapadacārikaṃ pakkamissatīti yampi te ahaṃ cīvaraṃ adāsiṃ, taṃ cīvaraṃ gaṇhissāmī’’ti kupito anattamano acchindīti sambandhitabbaṃ.</paragraph>
    <paragraph line="96"><bold>Āṇatto</bold><pageBreak edition="M" number="2.0319" /><bold>bahūni gaṇhāti, ekaṃ pācittiya</bold>nti ‘‘cīvaraṃ gaṇhā’’ti āṇattiyā ekacīvaravisayattā ekameva pācittiyaṃ. <bold>Vācāya vācāya dukkaṭa</bold>nti ettha acchinnesu vatthugaṇanāya pācittiyāni. <bold>Ekavācāya sambahulā āpattiyo</bold>ti idaṃ acchinnesu vatthugaṇanāya āpajjitabbaṃ pācittiyāpattiṃ sandhāya vuttaṃ, āṇattiyā āpajjitabbaṃ pana dukkaṭaṃ ekameva.</paragraph>
    <paragraph line="97"><bold>Eva</bold>nti iminā ‘‘vatthugaṇanāya dukkaṭānī’’ti idaṃ parāmasati. <bold>Eseva nayo</bold>ti sithilaṃ gāḷhañca pakkhittāsu āpattiyā bahuttaṃ ekattañca atidisati.</paragraph>
    <paragraph line="98"><bold>Āvuso maya</bold>ntiādīsu gaṇhitukāmatāya evaṃ vuttepi teneva dinnattā anāpatti. <bold>Amhākaṃ</bold><pageBreak edition="V" number="2.0234" /><bold>santike upajjhaṃ gaṇhissatī</bold>ti idaṃ sāmaṇerassapi dānaṃ dīpeti, tasmā kiñcāpi pāḷiyaṃ ‘‘bhikkhussa sāmaṃ cīvaraṃ datvā’’ti vuttaṃ, tathāpi anupasampannakāle datvāpi upasampannakāle acchindantassa pācittiyamevāti veditabbaṃ. Acchindanasamaye upasampannabhāvoyeva hettha pamāṇaṃ. <bold>Detī</bold>ti tuṭṭho vā kupito vā deti. <bold>Ruddhathā</bold>ti nivāretha. <bold>Evaṃ pana dātuṃ na vaṭṭatī</bold>ti ettha evaṃ dinnaṃ na tāva ‘‘tassa santaka’’nti anadhiṭṭhahitvāva paribhuñjitabbanti veditabbaṃ. <bold>Āharāpetuṃ pana vaṭṭatī</bold>ti evaṃ dinnaṃ bhatisadisattā āharāpetuṃ vaṭṭati. <bold>Cajitvā dinna</bold>nti vuttanayena adatvā anapekkhena hutvā tasseva dinnaṃ. <bold>Bhaṇḍagghena kāretabbo</bold>ti sakasaññāya vinā gaṇhanto bhaṇḍaṃ agghāpetvā āpattiyā kāretabbo. Vikappanupagapacchimacīvaratā, sāmaṃ dinnatā, sakasaññitā, upasampannatā, kodhavasena acchindanaṃ vā acchindāpanaṃ vāti imānettha pañca aṅgāni. Ayaṃ sāratthadīpanīpāṭho (sārattha. ṭī. 2.635).</paragraph>
    <paragraph line="99">Vimativinodaniyaṃ <pageBreak edition="M" number="2.0320" /> (vi. vi. ṭī. 1.631) pana <bold>‘‘yampi…pe… acchindī</bold>ti ettha yaṃ te ahaṃ cīvaraṃ adāsiṃ, taṃ ‘mayā saddhiṃ pakkamissatī’ti saññāya adāsiṃ, na aññathāti kupito acchindīti evaṃ ajjhāharitvā yojetabbaṃ. <bold>Ekaṃ dukkaṭa</bold>nti yadi āṇatto avassaṃ acchindati, āṇattikkhaṇe eva pācittiyaṃ. Yadi na acchindati, tadā eva dukkaṭanti daṭṭhabbaṃ. <bold>Ekavācāya sambahulāpattiyo</bold>ti yadi āṇatto anantarāyena acchindati, āṇattikkhaṇeyeva vatthugaṇanāya pācittiyāpattiyo payogakaraṇakkhaṇeyeva āpattiyā āpajjitabbato, cīvaraṃ pana acchinneyeva nissaggiyaṃ hoti. Yadi so na acchindati, āṇattikkhaṇe ekameva dukkaṭanti daṭṭhabbaṃ. Evamaññatthapi īdisesu nayo ñātabbo. <bold>Upajjhaṃ gaṇhissatī</bold>ti sāmaṇerassa dānaṃ dīpeti, tena ca sāmaṇerakāle datvā upasampannakāle acchindatopi pācittiyaṃ dīpeti. ‘‘Bhikkhussa sāmaṃ cīvaraṃ datvā’’ti idaṃ ukkaṭṭhavasena vuttaṃ. <bold>Āharāpetuṃ pana vaṭṭatī</bold>ti kamme akate bhatisadisattā vuttaṃ. Vikappanupagapacchimacīvaratā, sāmaṃ dinnatā, sakasaññitā, upasampannatā, kodhavasena acchindanaṃ vā acchindāpanaṃ vāti imānettha pañca aṅgānī’’ti vuttaṃ.</paragraph>
    <subhead line="100">Paṭibhānacittakathā</subhead>
    <paragraph line="101" number="6"> Paṭibhānacittakathāyaṃ <pageBreak edition="V" number="2.0235" /> aṭṭhakathāyaṃ vuttanayeneva suviññeyyanti sāratthadīpaniyaṃ na kiñci vuttaṃ, vimativinodaniyaṃ (vi. vi. ṭī. cūḷavagga 2.299) pana <bold>‘‘karohīti vattuṃ na vaṭṭatī</bold>ti āṇattiyā eva paṭikkhittattā dvārapālaṃ ‘kiṃ na karosī’tiādinā pariyāyena vattuṃ vaṭṭati. <bold>Jātakapakaraṇa</bold>nti jātakapaṭisaṃyuttaṃ itthipurisādi yaṃ kiñci rūpaṃ adhippetaṃ. <bold>‘Parehi kārāpetu’</bold>nti vuttattā buddharūpampi sayaṃ kātuṃ na labhatī’’ti vuttaṃ.</paragraph>
    <subhead line="102">Vippakatabhojanakathā</subhead>
    <paragraph line="103" number="7"> Vippakatabhojanakathāyampi <pageBreak edition="M" number="2.0321" /> sāratthadīpanī vimativinodanī vajirabuddhiṭīkāsu na kiñci vuttaṃ. Paṭhamaṃ kataṃ pakataṃ, vi aniṭṭhitaṃ pakataṃ vippakataṃ, vippakataṃ bhojanaṃ yena so <bold>vippakatabhojano,</bold> paṭhamaṃ bhuñjitvā aniṭṭhitabhojanakicco bhikkhu. Vuttena bhikkhunā pavisitabbanti sambandho. <bold>Rittahatthampi uṭṭhāpetuṃ na vaṭṭatī</bold>ti ettha kāraṇamāha <bold>‘‘vippakatabhojanoyeva hi so hotī’’</bold>ti, yāgukhajjakādīsupi pītesu khāditesupi bhattassa abhuttattā aniṭṭhitabhojanakicco hoti. <bold>Pavārito hoti, tena vattabbo</bold>ti pavāritena āsanā vuṭṭhitena bhuñjituṃ alabhamānattā attano santike udake asante vattabboti attho. Sesaṃ suviññeyyameva.</paragraph>
    <subhead line="104">Uddisantauddisāpanakathā</subhead>
    <paragraph line="105" number="8"> Uddisantauddisāpanakathāyaṃ <bold>uddisantenā</bold>ti uddesaṃ dentena, pāḷiṃ vācentenāti attho. <bold>Uddisāpentenā</bold>ti uddesaṃ gaṇhantena, pāḷiṃ vācāpentenāti attho. <bold>Uccatarepī</bold>ti <bold>pi</bold>-saddena samānāsanaṃ sampiṇḍeti. <bold>Nīcatarepī</bold>ti etthāpi eseva nayo.</paragraph>
    <subhead line="106">Tivassantarikakathā</subhead>
    <paragraph line="107" number="9"> Tivassantarikakathāyaṃ tīṇi vassāni tivassaṃ, tīṇi vā vassāni tivassāni, tivassānaṃ <pageBreak edition="V" number="2.0236" /> antaraṃ tivassantaraṃ, tivassantare ṭhitoti tivassantaro, tena <bold>tivassantarena, antara</bold>-saddo majjhatthavācako, ṇa-paccayo ṭhitatthe. Tenāha vajirabuddhiṭīkāyaṃ (vajira. ṭī. cūḷavagga 320) <bold>‘‘tivassantarenā</bold>ti tiṇṇaṃ vassānaṃ <pageBreak edition="M" number="2.0322" /> anto ṭhitenā’’ti. Aṭṭhakathāyaṃ (cūḷava. aṭṭha. 320) pana sarūpameva dassento <bold>‘‘tivassantaro nāmā’’</bold>tiādimāha. <bold>Ime sabbe</bold>ti sabbe tividhā ime samānāsanikā. Sesaṃ suviññeyyameva.</paragraph>
    <subhead line="108">Dīghāsanakathā</subhead>
    <paragraph line="109" number="10"> Dīghāsanakathāyaṃ <bold>saṃhārimaṃ vā</bold>ti saṃharituṃ yuttaṃ kaṭasārakādi. <bold>Asaṃhārimaṃ vā</bold>ti saṃharituṃ asakkuṇeyyaṃ pāsāṇādi āsanaṃ. Tenāha sāratthadīpaniyaṃ (sārattha. ṭī. cūḷavagga 3.320) <bold>‘‘dīghāsanaṃ</bold> nāma mañcapīṭhavinimuttaṃ yaṃ kiñci tiṇṇannaṃ ekato sukhaṃ nisīdituṃ pahotī’’ti. Kasmā pana ‘‘tiṇṇannaṃ pahotī’’ti vuttaṃ, nanu dvinnaṃ pahonakāsanampi dīghamevāti codanaṃ sandhāyāha <bold>‘‘anujānāmi…pe… ettakaṃ pacchimaṃ dīghāsananti hi vutta’’</bold>nti. Dvinnaṃ pahonake hi adīghāsane samānāsanikeheva saha nisīdituṃ vaṭṭati, tiṇṇannaṃ pahonakato paṭṭhāya gahite dīghāsane pana asamānāsanikehipi saha nisīdituṃ vaṭṭati. Yadi evaṃ paṇḍakādīhipi saha nisīdituṃ vaṭṭeyyāti codanaṃ manasi katvā āha <bold>‘‘anujānāmi, bhikkhave, ṭhapetvā paṇḍaka’’</bold>ntiādi. Tattha attho suviññeyyova.</paragraph>
    <subhead line="110">Gilānupaṭṭhānakathā</subhead>
    <paragraph line="111" number="11"> Gilānupaṭṭhānakathāyaṃ <bold>palipanno</bold>ti nimuggo, makkhitoti attho. <bold>Uccāretvā</bold>ti ukkhipitvā. <bold>Samānācariyako</bold>ti ettha ‘‘sacepi ekassa ācariyassa eko antevāsiko hoti, eko saddhivihāriko, etepi aññamaññaṃ samānācariyakā evā’’ti vadanti. <bold>Bhesajjaṃ yojetuṃ asamattho hotī</bold>ti vejjena ‘‘idañcidañca bhesajjaṃ <pageBreak edition="M" number="2.0323" /> gahetvā iminā yojetvā dātabba’’nti vutte tathā kātuṃ asamatthoti attho. <bold>Nīhātu</bold>nti nīharituṃ, chaḍḍetunti attho. Vimativinodaniyaṃ (vi. vi. ṭī. mahāvagga 2.365-366) pana <bold>‘‘bhūmiyaṃ paribhaṇḍaṃ akāsī</bold>ti gilānena nipannabhūmiyaṃ kiliṭṭhaṭṭhānaṃ dhovitvā haritūpalittaṃ kāresīti attho. <bold>Bhesajjaṃ yojetuṃ asamattho</bold>ti parehi vuttavidhimpi kātuṃ asamattho’’ti vuttaṃ.</paragraph>
    <subhead line="112">Maraṇavaṇṇakathā</subhead>
    <paragraph line="113" number="12"> Maraṇavaṇṇakathāyaṃ <pageBreak edition="V" number="2.0237" /><bold>maraṇatthikāva hutvā</bold>ti imassa kāyassa bhedena saggapāpanādhippāyattā atthato maraṇatthikāva hutvā. <bold>Maraṇatthikabhāvaṃ ajānantā</bold>ti ‘‘evaṃ adhippāyino maraṇatthikā nāma hontī’’ti attano maraṇatthikabhāvaṃ ajānantā. Na hi te attano cittappavattiṃ na jānanti. <bold>Vohāravasenā</bold>ti pubbabhāgavohāravasena, maraṇādhippāyassa sanniṭṭhāpakacetanākkhaṇe karuṇāya abhāvato kāruññena pāse baddhasūkaramocanaṃ viya na hotīti adhippāyo. ‘‘Yathāyunā’’ti vuttamevatthaṃ <bold>yathānusandhinā</bold>ti pariyāyantarena vuttaṃ, yathānusandhinā yathāyuparicchedenāti vuttaṃ hoti. Atha vā <bold>yathānusandhinā</bold>ti yathānuppabandhena, yāva tasmiṃ bhave santānassa anuppabandho avicchinnapavatti hoti, tāva ṭhatvāti vuttaṃ hoti.</paragraph>
    <paragraph line="114">Vimativinodaniyaṃ (vi. vi. ṭī. 1.180) <bold>‘‘vohāravasenā</bold>ti pubbabhāgavohāravasena maraṇādhippāyassa sanniṭṭhāpakacetanākkhaṇe karuṇāya abhāvato, kāruññena pāse baddhasūkaramocanaṃ viya na hotīti adhippāyo. ‘Yathāyunā’ti vuttamevatthaṃ <bold>yathānusandhinā</bold>ti pariyāyantarena vutta’’nti vuttaṃ. Vajirabuddhiṭīkāyaṃ (vajira. ṭī. pārājika 180) pana <bold>‘‘maraṇatthikāva hutvā</bold>ti <pageBreak edition="M" number="2.0324" /> imassa kāyassa bhedena saggapāpanādhippāyattā atthato maraṇatthikāva hutvā. ‘‘Evaṃadhippāyino maraṇatthikā nāma hontī’’ti attano maraṇatthikabhāvaṃ ajānantā āpannā pārājikaṃ. Na hi te attano cittappavattiṃ na jānantīti vuccanti. <bold>Vohāravasenā</bold>ti pubbabhāge vohāravasena, sanniṭṭhāne panetaṃ natthi, pāse baddhasūkaramocane viya na hoti. <bold>Yathānusandhinā</bold>ti antarā amaritvāti attho’’ti vuttaṃ.</paragraph>
    <subhead line="115">Attapātanakathā</subhead>
    <paragraph line="116" number="13"> Attapātanakathāyaṃ <bold>vibhattibyattayenā</bold>ti vibhattivipariṇāmena. <bold>Visesādhigamo</bold>ti samādhi vipassanā ca. Ativiya pākaṭattā <bold>‘‘hatthappatto viya dissatī’’</bold>ti vuttaṃ. <bold>Upacchindatī</bold>ti visesādhigamassa vikkhepo mā hotūti āhāraṃ upacchindati. <bold>Visesādhigama</bold>nti lokuttaradhammapaṭilābhaṃ. <bold>Byākaritvā</bold>ti ārocetvā. <bold>Upacchindati, na vaṭṭatī</bold>ti yasmā sabhāgānaṃ lajjībhikkhūnaṃyeva ariyā attanā adhigatavisesaṃ tādise kāraṇe sati ārocenti, te ca bhikkhū <pageBreak edition="V" number="2.0238" /> appatirūpāya anesanāya paccayaṃ na pariyesanti, tasmā tehi pariyesitapaccaye kukkuccaṃ uppādetvā āhāraṃ upacchindituṃ na vaṭṭatīti attho. Sabhāgānañhi byākatattā upacchindituṃ na labhati. Te hi kappiyakhettaṃ ārocenti. Teneva ‘‘sabhāgānañhi lajjībhikkhūnaṃ kathetuṃ vaṭṭatīti idaṃ ‘upacchindati, na vaṭṭatī’ti imassa kāraṇaṃ dassentena vutta’’nti tīsupi gaṇṭhipadesu vuttaṃ. Atha vā <bold>visesādhigamaṃ byākaritvā</bold>ti idaṃ visesassa adhigatabhāvadassanatthaṃ vuttaṃ, adhigamantarāyaṃ āsaṅkanteneva ca āhārupacchedo kātabboti anuññātattā adhigatena na kātabboti dassetuṃ <bold>‘‘visesādhigamaṃ byākaritvā āhāraṃ upacchindati, na vaṭṭatī’’</bold>ti vuttaṃ. Kiṃ pana ariyā attanā adhigatavisesaṃ aññesaṃ <pageBreak edition="M" number="2.0325" /> ārocentīti imissā codanāya <bold>‘‘sabhāgānañhi lajjībhikkhūnaṃ kathetuṃ vaṭṭatī’’</bold>ti vuttaṃ, ayamettha yuttataroti amhākaṃ khanti, gaṇṭhipadepi ayamattho dassitoyevāti.</paragraph>
    <paragraph line="117">Vimativinodaniyampi (vi. vi. ṭī. 1.182-183) <bold>‘‘vibhattibyattayenā</bold>ti vibhattivipariṇāmena. <bold>Visesādhigamo</bold>ti samādhi vipassanā ca. <bold>Visesādhigama</bold>nti lokuttaradhammapaṭilābhaṃ. <bold>Byākaritvā</bold>ti ārocetvā, idañca visesassa adhigatabhāvadassanatthaṃ vuttaṃ. Adhigatavisesā hi diṭṭhānugatiāpajjanatthaṃ lajjībhikkhūnaṃ avassaṃ adhigamaṃ byākaronti, adhigatavisesena pana abyākaritvāpi āhāraṃ upacchindituṃ na vaṭṭati, adhigamantarāyavinodanatthameva āhārupacchedassa anuññātattā tadadhigame so na kātabbova. Kiṃ panādhigamaṃ ārocetuṃ vaṭṭatīti āha sabhāgānañhītiādī’’ti vuttaṃ. Vajirabuddhiṭīkāyaṃ (vajira. ṭī. pārājika 181-183) ‘‘hatthappatto viya dissati, ‘tassa vikkhepo mā hotū’ti <bold>upacchindati, visesādhigamaṃ byākaritvā</bold> tappabhavaṃ sakkāraṃ lajjāyanto <bold>āhāraṃ upacchindati</bold> sabhāgānaṃ byākatattā. Te hi kappiyakhettaṃ ārocentī’’ti vuttaṃ.</paragraph>
    <subhead line="118">Appaccavekkhitvānisinnakathā</subhead>
    <paragraph line="119" number="14"> Appaccavekkhitvā nisinnakathāyaṃ <bold>appaṭivekkhitvā</bold>ti anupaparikkhitvā. <bold>Uddhaṃ vā adho vā saṅkamantī</bold>ti pacchā āgatānaṃ okāsadānatthaṃ nisinnapāḷiyā uddhaṃ vā adho vā gacchanti. <bold>Paṭivekkhaṇakiccaṃ natthī</bold>ti pacchā āgatehi upaparikkhaṇakiccaṃ natthi. Heṭṭhā kismiñci vijjamāne sāṭakaṃ valiṃ gaṇhātīti āha <bold>‘‘yasmiṃ vali na paññāyatī’’</bold>ti. Paṭivekkhaṇañcetaṃ <pageBreak edition="V" number="2.0239" /> gihīnaṃ santakeyevāti daṭṭhabbaṃ. Vimativinodaniyampi (vi. vi. ṭī. 1.180) ‘‘heṭṭhā kismiñci vijjamāne sāṭakaṃ valiṃ gaṇhātīti āha <pageBreak edition="M" number="2.0326" /><bold>‘yasmiṃ vali na paññāyatī’</bold>ti. Paṭivekkhaṇañcetaṃ gihīnaṃ santake evāti daṭṭhabba’’nti ettakameva vuttaṃ, vajirabuddhiṭīkāyampi (vajira. ṭī. pārājika 180) <bold>‘‘appaṭivekkhitvā</bold>ti avicāretvā. Heṭṭhimabhāge hi kismiñci vijjamāne vali paññāyatī’’ti ettakameva.</paragraph>
    <subhead line="120">Davāyasilāvijjhanakathā</subhead>
    <paragraph line="121" number="15"> Davāyasilāvijjhanakathāyaṃ <bold>davā</bold>saddo hasādhippāyavācako. Paṭipubbavidha-dhātu pavaṭṭanatthoti āha <bold>‘‘hasādhippāyena pāsāṇo na pavaṭṭetabbo’’</bold>ti. <bold>Silā</bold>saddassa pāsāṇavācakattā so eva na paṭivijjhitabboti codanaṃ sandhāyāha <bold>‘‘na kevalañcā’’</bold>tiādi. Yadi evaṃ sabbesampi atthāya na vaṭṭeyyāti āha <bold>‘‘cetiyādīnaṃ atthāyā’’</bold>tiādi. <bold>Dhovanadaṇḍaka</bold>nti bhaṇḍadhovanadaṇḍaṃ. Vimativinodaniyaṃ (vi. vi. ṭī. 1.182-183) pana <bold>‘‘bhaṇḍakaṃ vā dhovantā</bold>ti cīvaraṃ vā dhovantā. <bold>Dhovanadaṇḍaka</bold>nti cīvaradhovanadaṇḍa’’nti vuttaṃ.</paragraph>
    <subhead line="122">Dāyālimpanakathā</subhead>
    <paragraph line="123" number="16"> Dāyālimpanakathāyaṃ <bold>alla…pe… pācittiya</bold>nti sukkhaṭṭhānepi aggiṃ pātetvā iminā adhippāyena ālimpentassa pācittiyameva. <bold>Dukkaṭa</bold>nti sukkhaṭṭhāne vā sukkhaṃ ‘‘asukkha’’nti avavatthapetvā vā aggiṃ pātentassa dukkaṭaṃ. Kīḷādhippāyepi eseva nayo, kīḷādhippāyo ca paṭapaṭāyamānasaddassādavaseneva veditabbo. Paṭipakkhabhūto aggi <bold>paṭaggi. Parittakaraṇa</bold>nti ārakkhakaraṇaṃ. <bold>Sayaṃ vā uṭṭhita</bold>nti vāteritānaṃ veḷuādīnaṃ aññamaññasaṅghaṭṭanena samuṭṭhitaṃ. <bold>Nirupādāno</bold>ti indhanarahito. Vimativinodaniyaṃ (vi. vi. ṭī. 1.190) pana <bold>‘‘khiḍḍādhippāyenapi dukkaṭa</bold>nti sukkhatiṇādīsu aggikaraṇaṃ sandhāya vuttaṃ. Allesu pana <pageBreak edition="M" number="2.0327" /> kīḷādhippāyenapi karontassa pācittiyameva. Paṭipakkhabhūto, paṭimukhaṃ gacchanto vā aggi <bold>paṭaggi,</bold> tassa allatiṇādīsupi dānaṃ anuññātaṃ. Taṃ dentena dūratova āgacchantaṃ dāvaggiṃ disvā vihārassa samantato ekakkhaṇe akatvā ekadesato paṭṭhāya vihārassa samantato saṇikaṃ jhāpetvā yathā mahantopi aggi vihāraṃ pāpuṇituṃ na sakkoti, evaṃ vihārassa samantā <pageBreak edition="V" number="2.0240" /> abbhokāsaṃ katvā paṭaggi dātabbo. So ḍāvaggino paṭipathaṃ gantvā ekato hutvā tena saha nibbāti. <bold>Parittakaraṇa</bold>nti samantā rukkhatiṇādicchedanaparikhākhaṇanādiārakkhakaraṇaṃ. Tenāha <bold>‘tiṇakuṭikānaṃ samantā bhūmitacchana’</bold>ntiādī’’ti, vajirabuddhiṭīkāyaṃ (vajira. ṭī. pārājika 190) pana <bold>‘‘paritta</bold>nti rakkhaṇaṃ, taṃ dassetuṃ <bold>‘samantā bhūmitacchana’</bold>ntiādi vutta’’nti ettakameva vuttaṃ.</paragraph>
    <subhead line="124">Micchādiṭṭhikulābhatakathā</subhead>
    <paragraph line="125" number="17"> Micchādiṭṭhikulābhatakathāyaṃ natthi saddhā etesūti assaddhā, maccharino, tesu <bold>assaddhesu</bold>. Micchādiṭṭhiyā yuttāni kulāni <bold>micchādiṭṭhikulāni,</bold> majjhelopatatiyātappurisasamāso, ‘‘natthi dinna’’ntiādinayappavattāya dasavatthukāya micchādiṭṭhiyā yuttakulāni, tesu. Micchādiṭṭhikulesu labhitvāti sambandho. Asakkaccakārīnaṃ tesaṃ sakkaccakaraṇena, appaṇītadāyīnaṃ tesaṃ paṇītadānena bhavitabbamettha kāraṇenāti kāraṇaṃ upaparikkhitvāva bhuñjituṃ yuttanti āha <bold>‘‘anupaparikkhitvā neva attanā bhuñjitabbaṃ, na paresaṃ dātabba’’</bold>nti. Yena kāraṇena bhavitabbaṃ, taṃ dassetuṃ <bold>‘‘visamissampi hī’’</bold>tiādi vuttaṃ. Na kevalaṃ piṇḍapātamevāti āha <bold>‘‘yampī’’</bold>tiādi. Tattha kāraṇamāha <bold>‘‘apihitavatthusmimpi hī’’</bold>tiādi. Tato aññampi dasseti <bold>gandhahaliddādimakkhito</bold>tiādinā <pageBreak edition="M" number="2.0328" />. Tatthapi kāraṇaṃ dassetumāha <bold>‘‘sarīre rogaṭṭhānānī’’</bold>tiādi.</paragraph>
    <subhead line="126">Gopakadānakathā</subhead>
    <paragraph line="127" number="18"> Gopakadānakathāyaṃ paresaṃ santakaṃ gopeti rakkhatīti gopako, tassa dānaṃ <bold>gopakadānaṃ,</bold> uyyānapālakādīhi bhikkhūnaṃ dātabbadānaṃ. Tattha <bold>paṇṇaṃ āropetvā</bold>ti ‘‘ettakeheva rukkhehi ettakameva gahetabba’’nti paṇṇaṃ āropetvā, likhitvāti vuttaṃ hoti. <bold>Nimittasaññaṃ katvā</bold>ti saṅketaṃ katvā. <bold>Dārakā</bold>ti tesaṃ puttanattādayo dārakā. Aññepi ye keci gopakā honti, te sabbepi vuttā. Sabbatthapi gihīnaṃ gopakadāne yattakaṃ gopakā denti, tattakaṃ gahetabbaṃ. Saṅghike pana yathāparicchedameva gahetabbanti dīpitattā <bold>‘‘atthato eka’’</bold>nti vuttaṃ. Vimativinodaniyampi (vi. vi. ṭī. 1.156) <bold>‘‘paṇṇaṃ āropetvā</bold>ti ‘ettake rukkhe rakkhitvā <pageBreak edition="V" number="2.0241" /> tato ettakaṃ gahetabba’nti paṇṇaṃ āropetvā. <bold>Nimittasaññaṃ katvā</bold>ti saṅketaṃ katvā. <bold>Dārakā</bold>ti tesaṃ puttanattādayo ye keci gopenti, te sabbepi idha ‘dārakā’ti vuttā’’ti, vajirabuddhiṭīkāyaṃ (vajira. ṭī. pārājika 156) pana <bold>‘‘ārāmarakkhakā</bold>ti vissatthavasena gahetabbaṃ. <bold>Adhippāyaṃ ñatvā</bold>ti ettha yassa dānaṃ paṭiggaṇhantaṃ bhikkhuṃ, bhāgaṃ vā sāmikā na rakkhanti na daṇḍenti, tassa dānaṃ appaṭicchādetvā gahetuṃ vaṭṭatīti idha sanniṭṭhānaṃ, tampi ‘na vaṭṭati saṅghike’ti vutta’’nti vuttaṃ.</paragraph>
    <paragraph line="128"><bold>Yatthā</bold>ti yasmiṃ āvāse. <bold>Aññesaṃ abhāva</bold>nti aññesaṃ āgantukabhikkhūnaṃ abhāvaṃ. <bold>Tatthā</bold>ti tādise āvāse. <bold>Bhājetvā khādantī</bold>ti āgantukānampi sampattānaṃ bhājetvā khādantīti adhippāyo. <bold>Catūsu paccayesu sammā upanentī</bold>ti <pageBreak edition="M" number="2.0329" /> ambaphalādīni vikkiṇitvā cīvarādīsu catūsu paccayesu sammā upanenti. <bold>Cīvaratthāya niyametvā dinnā</bold>ti ‘‘imesaṃ rukkhānaṃ phalāni vikkiṇitvā cīvaresuyeva upanetabbāni, na bhājetvā khāditabbānī’’ti evaṃ niyametvā dinnā. <bold>Tesupi āgantukā anissarā</bold>ti paccayaparibhogatthāya niyametvā dinnattā bhājetvā khādituṃ anissarā. <bold>Na tesu…pe… ṭhātabba</bold>nti ettha āgantukehi heṭṭhā vuttanayena bhājetvā khāditabbanti adhippāyo. <bold>Tesaṃ katikāya ṭhātabba</bold>nti ‘‘bhājetvā na khāditabba’’nti vā ‘‘ettakesu rukkhesu phalāni gaṇhissāmā’’ti vā ‘‘ettakāni phalāni gaṇhissāmā’’ti vā ‘‘ettakānaṃ divasānaṃ abbhantare gaṇhissāmā’’ti vā ‘‘na kiñci gaṇhissāmā’’ti vā evaṃ katāya āvāsikānaṃ katikāya āgantukehi ṭhātabbaṃ. Mahāaṭṭhakathāyaṃ ‘‘anissarā’’ti vacanena dīpitoyeva attho mahāpaccariyaṃ <bold>‘‘catunnaṃ paccayāna’’</bold>ntiādinā vitthāretvā dassito. <bold>Paribhogavasenevā</bold>ti ettha <bold>eva</bold>-saddo aṭṭhānappayutto, paribhogavasena tameva bhājetvāti yojetabbaṃ. <bold>Ettha</bold> etasmiṃ vihāre, raṭṭhevā.</paragraph>
    <paragraph line="129"><bold>Senāsanapaccaya</bold>nti senāsanañca tadatthāya niyametvā ṭhapitañca. <bold>Lāmakakoṭiyā</bold>ti lāmakaṃ ādiṃ katvā, lāmakasenāsanato paṭṭhāyāti vuttaṃ hoti. Senāsanepi tiṇādīni lāmakakoṭiyāva vissajjetabbāni, senāsanaparikkhārāpi lāmakakoṭiyāva vissajjetabbā. <bold>Mūlavatthucchedaṃ pana katvā na upanetabba</bold>nti iminā kiṃ vuttaṃ hoti? Tīsupi gaṇṭhipadesu tāva idaṃ vuttaṃ ‘‘sabbāni senāsanāni na vissajjetabbānīti vuttaṃ hotī’’ti. Lāmakakoṭiyā vissajjantehipi <pageBreak edition="V" number="2.0242" /> senāsanabhūmiyo na vissajjetabbāti ayamattho vutto hotīti no khanti. Vīmaṃsitvā yaṃ ruccati, taṃ gahetabbaṃ.</paragraph>
    <paragraph line="130">Dhammasantakena <pageBreak edition="M" number="2.0330" /> buddhapūjaṃ kātuṃ, buddhasantakena vā dhammapūjaṃ kātuṃ vaṭṭati na vaṭṭatīti? ‘‘Tathāgatassa kho etaṃ, vāseṭṭha, adhivacanaṃ dhammakāyo itipī’’ti ca ‘‘yo kho, vakkali, dhammaṃ passati, so maṃ passatī’’ti (saṃ. ni. 3.87) ca vacanato vaṭṭatīti vadanti. Keci pana ‘‘evaṃ sante ‘yo, bhikkhave, maṃ upaṭṭhaheyya, so gilānaṃ upaṭṭhaheyyā’ti (mahāva. 365) vacanato buddhasantakena gilānassapi bhesajjaṃ kātuṃ yuttanti āpajjeyya, tasmā na vaṭṭatī’’ti vadanti, taṃ akāraṇaṃ. Na hi ‘‘yo, bhikkhave, maṃ upaṭṭhaheyya, so gilānaṃ upaṭṭhaheyyā’’ti (mahāva. 365) iminā attano ca gilānassa ca ekasadisatā, tadupaṭṭhānassa vā samaphalatā vuttā. Ayañhettha attho – ‘‘yo maṃ ovādānusāsanīkaraṇena upaṭṭhaheyya, so gilānaṃ upaṭṭhaheyya, mama ovādakārakena gilāno upaṭṭhātabbo’’ti (mahāva. aṭṭha. 365). Bhagavato ca gilānassa ca upaṭṭhānaṃ ekasadisanti evaṃ panettha attho na gahetabbo, tasmā ‘‘yo vo, ānanda, mayā dhammo ca vinayo ca desito paññatto, so vo mamaccayena satthā’’ti (dī. ni. 2.216) vacanato ‘‘ahañca kho panidāni ekakova ovadāmi anusāsāmi, mayi parinibbute imāni caturāsīti buddhasahassāni tumhe ovadissanti anusāsissantī’’ti (dī. ni. aṭṭha. 2.216) vuttattā ca bahussutaṃ bhikkhuṃ pasaṃsantena ca ‘‘yo bahussuto, na so tumhākaṃ sāvako nāma, buddho nāma esa cundā’’ti vuttattā dhammagarukattā ca tathāgatassa pubbanayo eva pasatthataroti amhākaṃ khanti. Vimativinodaniyampi <bold>‘‘yatthā</bold>ti yasmiṃ āvāse. <bold>Aññesa</bold>nti aññesaṃ āgantukānaṃ. <bold>Tesupi āgantukā anissarā</bold>ti senāsane nirantaraṃ vasantānaṃ cīvaratthāya dāyakehi, bhikkhūhi vā niyametvā dinnattā bhājetvā khādituṃ anissarā. Āgantukehipi icchantehi tasmiṃ <pageBreak edition="M" number="2.0331" /> vihāre vassānādīsu pavisitvā cīvaratthāya gahetabbaṃ. <bold>Tesaṃ katikāya ṭhātabba</bold>nti sabbāni phalāphalāni abhājetvā ‘ettakesu rukkhesu phalāni bhājetvā paribhuñjissāma, aññesu phalāphalehi senāsanāni paṭijaggissāmā’ti vā ‘piṇḍapātādipaccayaṃ sampādessāmā’ti vā ‘kiñcipi abhājetvā catupaccayatthāyeva upanemā’ti vā evaṃ sammā upanentānaṃ āvāsikānaṃ katikāya āgantukehi ṭhātabbaṃ. Mahāaṭṭhakathāyaṃ ‘anissarā’ti vacanena dīpito eva attho, mahāpaccariyaṃ ‘catunnaṃ paccayāna’ntiādinā vitthāretvā dassito. <bold>Paribhogavasenevā</bold>ti ettha <bold>eva</bold>-saddo <pageBreak edition="V" number="2.0243" /> aṭṭhānappayutto, paribhogavasena tameva bhājetvāti yojetabbaṃ. <bold>Etthā</bold>ti etasmiṃ vihāre, raṭṭhe vā. <bold>Senāsanapaccaya</bold>nti senāsanañca tadatthāya niyametvā ṭhapitañca. ‘Ekaṃ vā dve vā varasenāsanāni ṭhapetvā’ti vuttamevatthaṃ puna byatirekamukhena dassetuṃ <bold>‘mūlavatthucchedaṃ pana katvā na upanetabba’</bold>nti vuttaṃ, senāsanasaṅkhātavatthuno mūlacchedaṃ katvā sabbāni senāsanāni na vissajjetabbānīti attho. Keci panettha ‘ekaṃ vā dve vā varasenāsanāni ṭhapetvā lāmakato paṭṭhāya vissajjantehipi senāsanabhūmiyo na vissajjetabbāti ayamattho vutto’ti vadanti, tampi yuttameva imassapi atthassa avassaṃ vattabbato, itarathā keci saha vatthunāpi vissajjetabbaṃ maññeyyu’’nti.</paragraph>
    <paragraph line="131">Vajirabuddhiṭīkāyaṃ (vajira. ṭī. pārājika 153) <bold>‘‘ettha</bold> etasmiṃ vihāre paracakkādibhayaṃ āgataṃ. <bold>Mūlavatthuccheda</bold>nti ‘sabbasenāsanānaṃ ete issarā’ti vacanato itare anissarāti dīpitaṃ hoti. <bold>Ayameva bhikkhu issaro</bold>ti yattha so icchati, tattha attañātahetuṃ <pageBreak edition="M" number="2.0332" /> labhatīti kira attho, api ca ‘daharo’ti vadanti. <bold>Savatthuka</bold>nti saha bhūmiyāti vuttaṃ hotī’’ti.</paragraph>
    <subhead line="132">Dhammikārakkhayācanakathā</subhead>
    <paragraph line="133" number="19"> Dhammikārakkhayācanakathāyaṃ <bold>‘‘gīvāyevā</bold>ti āṇattiyā abhāvato. <bold>Tesaṃ anatthakāmatāyā</bold>ti ‘coro’ti vuttaṃ mama vacanaṃ sutvā keci daṇḍissanti, jīvitā voropessantīti evaṃ saññāya. Etena kevalaṃ bhayena vā parikkhāraggahaṇatthaṃ vā sahasā ‘coro’ti vutte daṇḍitepi na dosoti dasseti. Rājapurisānañhi ‘coro aya’nti uddissakathane eva gīvā. Bhikkhūnaṃ, pana ārāmikādīnaṃ vā sammukhā ‘asuko coro evamakāsī’ti kenaci vuttavacanaṃ nissāya ārāmikādīsu rājapurisānaṃ vatvā daṇḍāpentesupi bhikkhussa na gīvā rājapurisānaṃ avuttattā, yesañca vuttaṃ, tehi sayaṃ corassa adaṇḍitattāti gahetabbaṃ. ‘Tvaṃ etassa santakaṃ acchindā’ti āṇattopi hi sace aññena acchindāpeti, āṇāpakassa anāpatti visaṅketattā. <bold>Attano vacanakara</bold>nti idaṃ sāmīcivasena vuttaṃ. Vacanaṃ akarontānaṃ rājapurisānampi ‘iminā gahitaparikkhāraṃ āharāpehi, mā cassa daṇḍaṃ karohī’ti uddissa vadantassapi daṇḍe gahitepi na gīvā eva daṇḍaggahaṇassa paṭikkhittattā <pageBreak edition="V" number="2.0244" /> ‘asukabhaṇḍaṃ avaharā’ti āṇāpetvā vippaṭisāre uppanne puna paṭikkhipane (pārā. 121) viya. Dāsādīnaṃ sampaṭicchane viya tadatthāya aḍḍakaraṇe bhikkhūnampi dukkaṭanti āha <bold>‘kappiyaaḍḍo nāma, na vaṭṭatī’</bold>ti. Kenaci pana bhikkhunā khettādiatthāya vohārikānaṃ santikaṃ gantvā aḍḍe katepi taṃ khettādisampaṭicchane viya sabbesaṃ akappiyaṃ na hoti pubbe eva saṅghasantakattā. Bhikkhusseva pana payogavasena <pageBreak edition="M" number="2.0333" /> āpattiyo honti. Dāsādīnampi pana atthāya rakkhaṃ yācituṃ vohārikena puṭṭhena saṅghassa uppannaṃ kappiyakkamaṃ vattuṃ ārāmikādīhi ca aḍḍaṃ kārāpetuṃ vaṭṭati eva. Vihāravatthādikappiyaaḍḍaṃ pana bhikkhunā sayampi kātuṃ vaṭṭatī’’ti vimativinodaniyaṃ (vi. vi. ṭī. pācittiya 2.679) āgato.</paragraph>
    <paragraph line="134">Vajirabuddhiṭīkāyaṃ (vajira. ṭī. pācittiya 681) <bold>‘‘gīvā</bold>ti kevalaṃ gīvā eva hoti, na pārājikaṃ. <bold>Kārāpetvā dātabbā</bold>ti ettha sace āvudhabhaṇḍaṃ hoti, tassa dhārā na kārāpetabbā, aññena pana ākārena saññāpetabba’’nti vuttaṃ.</paragraph>
    <subhead line="135">Uccārādichaḍḍanakathā</subhead>
    <paragraph line="136" number="20"> Uccārādichaḍḍanakathāyaṃ aṭṭhame uccārādichaḍḍane ‘‘uccārādibhāvo, anapalokanaṃ, vaḷañjanaṭṭhānaṃ, tirokuṭṭapākāratā, chaḍḍanaṃ vā chaḍḍāpanaṃ vāti imāni panettha pañca aṅgāni, navame haritūpari chaḍḍane <bold>sabbesa</bold>nti bhikkhussa bhikkhuniyā ca. Idha khettapālakā ārāmādigopakā ca sāmikā evā’’ti ettakameva sāratthadīpaniyaṃ (sārattha. ṭī. pācittiya 3.830) vuttaṃ. Vimativinodaniyaṃ (vi. vi. ṭī. pācittiya 2.830) pana ‘‘aṭṭhame vaḷañjiyamānatirokuṭṭāditā, anapaloketvā uccārādīnaṃ chaḍḍanādīti dve aṅgāni. Navame ‘matthakacchinnanāḷikerampī’ti vuttattā haritūpari chaḍḍanameva paṭikkhittaṃ. Tenāha <bold>‘anikkhittabījesū’</bold>tiādi. Yattha ca chaḍḍetuṃ vaṭṭati, tattha harite vaccādiṃ kātumpi vaṭṭati eva. <bold>Sabbesa</bold>nti bhikkhubhikkhunīna’’nti vuttaṃ. Vajirabuddhiṭīkāyaṃ (vajira. ṭī. pācittiya 832) pana ‘‘sāmike apaloketvāva chaḍḍetīti katthaci potthake natthi, katthaci atthi, atthibhāvova seyyo kiriyākiriyattā sikkhāpadassa. Idha khettapālakā ārāmādigopakā ca <bold>sāmikā</bold> eva. ‘Saṅghassa khette ārāme ca tattha kacavaraṃ <pageBreak edition="M" number="2.0334" /> na chaḍḍetabbanti katikā ce natthi, bhikkhussa <pageBreak edition="V" number="2.0245" /> chaḍḍetuṃ vaṭṭati saṅghapariyāpannattā, na bhikkhunīnaṃ. Tāsampi bhikkhunisaṅghasantake vuttanayena vaṭṭati, na tattha bhikkhussa. Evaṃ santepi sāruppavaseneva kātabbanti vutta’’nti vuttaṃ.</paragraph>
    <paragraph line="137">Bhikkhuvibhaṅge pana sekhiyavaṇṇanāyaṃ (pāci. aṭṭha. 651) <bold>‘‘asañciccā</bold>ti paṭicchannaṭṭhānaṃ gacchantassa sahasā uccāro vā passāvo vā nikkhamati, asañciccakato nāma, anāpatti. <bold>Na harite</bold>ti ettha yampi jīvarukkhassa mūlaṃ pathaviyaṃ dissamānaṃ gacchati, sākhā vā bhūmilaggā gacchati, sabbaṃ haritasaṅkhātameva, khandhe nisīditvā appaharitaṭṭhāne pātetuṃ vaṭṭati. Appaharitaṭṭhānaṃ olokentasseva sahasā nikkhamati, gilānaṭṭhāne ṭhito hoti, vaṭṭati. <bold>Appaharite kato</bold>ti appaharitaṃ alabhantena tiṇaṇḍupakaṃ vā palālaṇḍupakaṃ vā ṭhapetvā katopi pacchā haritaṃ ottharati, vaṭṭatiyeva. ‘Kheḷena cettha siṅghāṇikāpi saṅgahitā’ti mahāpaccariyaṃ vuttaṃ. <bold>Na udake</bold>ti etaṃ paribhogaudakameva sandhāya vuttaṃ. Vaccakuṭisamauddādiudakesu pana aparibhogesu anāpatti. Deve vassante samantato udakogho hoti, anudakaṭṭhānaṃ olokentasseva nikkhamati, vaṭṭati. Mahāpaccariyaṃ vuttaṃ etādise kāle anudakaṭṭhānaṃ alabhantena kātuṃ vaṭṭatī’’ti vuttaṃ. Tassaṃ vaṇṇanāyaṃ vimativinodaniyañca (vi. vi. ṭī. pācittiya 2.652) <bold>‘‘kheḷena cettha siṅghāṇikāpi saṅgahitā</bold>ti ettha udakagaṇḍusakaṃ katvā ucchukacavarādiñca mukheneva harituṃ udakesu chaḍḍetuṃ vaṭṭatīti daṭṭhabba’’nti vuttaṃ.</paragraph>
    <paragraph line="138">Imasmiṃ ṭhāne paṇḍitehi vicāretabbaṃ atthi – ‘‘vaccakuṭisamuddādiudakesu pana aparibhogesu anāpattī’’ti aṭṭhakathāyaṃ vuttaṃ, evaṃ sante nadījātassarādīsu āpatti vā anāpatti vāti. Tattha <bold>samuddādī</bold>ti <bold>ādi</bold>-saddena nadījātassarāpi saṅgahitāva, tasmā anāpattīti ce? Na cevaṃ daṭṭhabbaṃ. Yadi hi <bold>samuddādī</bold>ti ettha <bold>ādi</bold>-saddena nadījātassarāpi <pageBreak edition="M" number="2.0335" /> saṅgahitā, evaṃ sati ṭīkācariyā vadeyyuṃ, na pana vadanti, aṭṭhakathāyañca ‘‘vaccakuṭisamuddādiudakesū’’ti ettakameva vadeyya, tathā pana avatvā ‘‘aparibhogesū’’ti hetumantavisesanapadampi gahitaṃ. Tena ñāyati ‘‘ādisaddena aparibhogāni candanikādiudakāni eva gahitāni, na paribhogāni nadījātassarādiudakānī’’ti. Tena ca vaccakuṭisamuddādiudakāni aparibhogattā anāpattikarāni honti, nadījātassarādiudakāni pana <pageBreak edition="V" number="2.0246" /> paribhogattā āpattikarānīti. Kathaṃ pana ‘‘aparibhogesū’’ti imassa padassa hetumantapadabhāvo jānitabboti? Yuttito āgamato ca. Kathaṃ yuttito? ‘‘Vaccakuṭisamuddādiudakāni paribhogānipi santi, aparibhogānipī’’ti abyabhicāriyabhāvato. Byabhicāre hi sambhave eva sati visesanaṃ sātthakaṃ siyā. Kathaṃ āgamato? Vuttañhetaṃ ācariyabuddhadattattherena vinayavinicchaye (vi. vi. 1954) ‘‘tesaṃ aparibhogattā’’ti. Tasmā ādi-saddena aparibhogāniyeva udakāni gahitāni, na paribhogāni. Vuttañhetaṃ vinayavinicchayaṭīkāyaṃ <bold>‘‘vaccakuṭisamuddādiudakesū</bold>ti ettha <bold>ādi</bold>-saddena sabbaṃ aparibhogajalaṃ saṅgayhati, teneva tesaṃ aparibhogattameva kāraṇamāhā’’ti, tasmā manussānaṃ paribhogesu nadījātassarataḷākapokkharaṇiyādiudakesu uccārapassāvādikaraṇaṃ na vaṭṭatīti jānitabbametaṃ. ‘‘Deve vassante samantato udakogho hoti, anudakaṭṭhānaṃ olokentasseva nikkhamati, vaṭṭati. Mahāpaccariyaṃ vuttaṃ etādise kāle anudakaṭṭhānaṃ alabhantena kātuṃ vaṭṭatīti vutta’’nti aṭṭhakathāyaṃ āgatattā mahantesu nadījātassarādīsu <pageBreak edition="M" number="2.0336" /> nāvādīhi gatakāle tādise kāraṇe sati ‘‘tīraṃ upanehī’’ti vatvā ‘‘upanetuṃ asakkuṇeyyaṭṭhāne udakepi kātuṃ vaṭṭati, anāpattī’’ti aṭṭhakathānulomato viññāyati, upaparikkhitvā gahetabbaṃ.</paragraph>
    <subhead line="139">Nahānerukkhādighaṃsanakathā</subhead>
    <paragraph line="140" number="21"> Nahāne rukkhādighaṃsananti ettha <bold>aṭṭhapadākārenā</bold>ti aṭṭhapadaphalakākārena, jūtaphalakasadisanti vuttaṃ hoti. <bold>Mallakamūlakasaṇṭhānenā</bold>ti kheḷamallakamūlasaṇṭhānena. Vimativinodaniyaṃ (vi. vi. ṭī. cūḷavagga 2.243) pana <bold>‘‘aṭṭhapadākārenā</bold>ti jūtaphalake aṭṭhagabbharājiākārena. <bold>Mallakamūlasaṇṭhānenā</bold>ti kheḷamallakamūlasaṇṭhānena. Idañca vaṭṭādhārakaṃ sandhāya vuttaṃ. Kaṇṭake uṭṭhāpetvā katavaṭṭakapālassetaṃ adhivacanaṃ. <bold>Puthupāṇika</bold>nti muṭṭhiṃ akatvā vikasitahatthatalehi piṭṭhiparikammaṃ vuccati. Etameva sandhāya <bold>hatthaparikamma’’</bold>nti vuttaṃ. Vajirabuddhiṭīkāyaṃ (vajira. ṭī. cūḷavagga 244) pana ‘‘puthupāṇinā kattabbaṃ kammaṃ <bold>puthupāṇikamma’’</bold>nti vuttaṃ.</paragraph>
    <paragraph line="141">Evaṃ pāḷianusāreneva nahāne kattabbākattabbaṃ dassetvā idāni nahānatitthe nahāyantānaṃ bhikkhūnaṃ <pageBreak edition="V" number="2.0247" /> nahānavidhiṃ dassento <bold>‘‘idaṃ panettha nahānavatta’’</bold>ntiādimāha. Tattha passantānaṃ appasādāvahanato, gihipurisānaṃ kammaṃ viyāti garahitabbabhāvato ca vuttaṃ <bold>‘‘yattha vā tattha vā…pe… na otaritabba’’</bold>nti. Aññesu sammukhībhūtesu anudakasāṭakena nahāyituṃ dukkarattā <bold>‘‘sabbadisā pana oloketvā vivittabhāvaṃ ñatvā’’</bold>ti vuttaṃ. Evampi khāṇugumbalatādīhi paṭicchannāpi hutvā tiṭṭheyyunti āha <bold>‘‘khāṇu…pe… ukkāsitvā’’</bold>ti. Uddhaṃmukhena cīvarāpanayanaṃ harāyitabbaṃ siyāti vuttaṃ <bold>‘‘avakujja…pe… apanetvā’’</bold>ti. Tato kāyabandhanaṭṭhapanavattamāha <bold>‘‘kāyabandhana’’</bold>ntyādinā <pageBreak edition="M" number="2.0337" />. Tato udakasāṭikāya sati taṃ nivāsetvā otaritabbaṃ siyā, tāya asatiyā kiṃ kātabbanti codanaṃ sandhāyāha <bold>‘‘sace’’</bold>tiādi. Tattha pubbe ‘‘ṭhitakeneva na otaritabba’’nti ahirikākārassa paṭisiddhattā idha hirimantākāraṃ dasseti <bold>udakante ukkuṭikaṃ nisīditvā nivāsanaṃ mocetvā</bold>ti. Uṇṇaṭṭhāne, samaṭṭhāne vā pasārite sati vā tena aññattha gaccheyyāti āha <bold>‘‘sace ninnaṭṭhāna’’</bold>ntiādi.</paragraph>
    <paragraph line="142">Otarantena kiṃ kātabbanti pucchaṃ sandhāya <bold>‘‘otarantena saṇika’’</bold>ntyādi. Tattha pubbe ‘‘vegena na otaritabba’’nti paṭisiddhānurūpamāha <bold>‘‘saṇika’’</bold>nti. Atigambhīraṃ gacchanto udakoghataraṅgavātādīhi paharanto calitakāyo siyā, atiuttāne nisīdanto appaṭicchannakāyo siyāti vuttaṃ <bold>‘‘nābhippamāṇamattaṃ otaritvā’’</bold>ti. Attano hatthavikārādīhi vīciṃ uṭṭhāpento, saddañca karonto uddhaṭacapalabhāvo siyāti vuttaṃ <bold>‘‘vīciṃ anuṭṭhapentena saddaṃ akarontena nivattitvā’’</bold>ti. Nivattitvā kiṃ kātabbanti āha <bold>āgatadisābhimukhena nimujjitabba’’</bold>nti, abhimukhena hutvāti pāṭhaseso. Idāni tapphalaṃ dassento <bold>‘‘eva’’</bold>ntyādimāha. Tato ummujjantena kiṃ kātabbanti pucchāyamāha <bold>‘‘ummujjantenapī’’</bold>tiādi. Sesaṃ suviññeyyameva. <bold>Cīvaraṃ pārupitvāva ṭhātabbaṃ,</bold> kasmāti ce? Na tāva kāyato udakaṃ otarati, tasmā thokaṃ kālaṃ uttarāsaṅgaṃ cīvaraṃ ubhohi hatthehi ante gahetvā purato katvā ṭhātabbaṃ. Tato kāyassa sukkhabhāvaṃ ñatvā cīvaraṃ pārupitvā yathāruci gantabbanti.</paragraph>
    <subhead line="143">Valikādikathā</subhead>
    <paragraph line="144" number="22"> Valikādikathāyaṃ <pageBreak edition="M" number="2.0338" /><bold>‘‘muttolambakādīna</bold>nti <bold>ādi</bold>-saddena kuṇḍalādiṃ saṅgaṇhāti. <bold>Palambakasutta</bold>nti <pageBreak edition="V" number="2.0248" /> yaññopacitākārena olambakasutta’’nti sāratthadīpaniyaṃ (sārattha. ṭī. cūḷavagga 3.245). Vimativinodaniyaṃ (vi. vi. ṭī. cūḷavagga 2.245) pana <bold>‘‘muttolambakādīna</bold>nti <bold>ādi</bold>-saddena kuṇḍalādiṃ saṅgaṇhāti. <bold>Palambakasutta</bold>nti brāhmaṇānaṃ yaññopacitasuttādiākāraṃ vuccati. <bold>Valaya</bold>nti hatthapādavalaya’’nti vuttaṃ. Vajirabuddhiṭīkāyaṃ (vajira. ṭī. cūḷavagga 245) pana ‘‘kaṇṇato nikkhantamuttolambakādīnaṃ kuṇḍalādīnanti likhitaṃ. ‘Kāyūra’nti pāḷipāṭho. ‘Keyūrādīnī’ti ācariyenuddhaṭa’’nti vuttaṃ.</paragraph>
    <subhead line="145">Dīghakesakathā</subhead>
    <paragraph line="146" number="23"> Dīghakesakathāyaṃ sāratthadīpaniyaṃ na kiñci vuttaṃ. Vimativinodaniyaṃ (vi. vi. ṭī. cūḷavagga 2.246) pana <bold>‘‘dvaṅgule</bold>ti upayogabahuvacanaṃ, dvaṅgulappamāṇaṃ atikkāmetuṃ na vaṭṭatīti attho. Ettha ca dumāsassa vā dvaṅgulassa vā atikkantabhāvaṃ ajānantassapi kesamassugaṇanāya acittakāpattiyo hontīti vadanti. <bold>Kocchenā</bold>ti usīrahīrādīni bandhitvā samakaṃ chinditvā gahitakocchena. <bold>Cikkalenā</bold>ti silesayuttatelena. <bold>Uṇhābhitattarajasirānampī</bold>ti uṇhābhitattānaṃ rajokiṇṇasirānaṃ. <bold>Addahatthenā</bold>ti allahatthenā’’ti vuttaṃ.</paragraph>
    <paragraph line="147">Upari pana pāḷiyaṃ (cūḷava. 275) ‘‘tena kho pana samayena chabbaggiyā bhikkhū massuṃ kappāpenti. Massuṃ vaḍḍhāpenti. Golomikaṃ kārāpenti. Caturassakaṃ kārāpenti. Parimukhaṃ kārāpenti. Aḍḍhadukaṃ kārāpenti. Dāṭhikaṃ ṭhapenti. Sambādhe lomaṃ saṃharāpenti. Manussā ujjhāyanti khīyanti vipācenti ‘seyyathāpi gihī kāmabhogino’ti <pageBreak edition="M" number="2.0339" />. Bhagavato etamatthaṃ ārocesuṃ – na, bhikkhave, massu kappāpetabbaṃ. Na massu vaḍḍhāpetabbaṃ. Na golomikaṃ kārāpetabbaṃ. Na caturassakaṃ kārāpetabbaṃ. Na parimukhaṃ kārāpetabbaṃ. Na aḍḍhadukaṃ kārāpetabbaṃ. Na dāṭhikā ṭhapetabbā. Na sambādhe lomaṃ saṃharāpetabbaṃ, yo saṃharāpeyya, āpatti dukkaṭassā’’ti āgataṃ. Aṭṭhakathāyampi (cūḷava. aṭṭha. 275) <bold>‘‘massuṃ kappāpentī</bold>ti kattariyā massuṃ chedāpenti. <bold>Massuṃ vaḍḍhāpentī</bold>ti massuṃ dīghaṃ kārenti. <bold>Golomika</bold>nti hanukamhi dīghaṃ katvā ṭhapitaṃ eḷakamassu vuccati. <bold>Caturassaka</bold>nti catukoṇaṃ. <bold>Parimukha</bold>nti udare lomasaṃharaṇaṃ. <bold>Aḍḍhaduka</bold>nti udare lomarājiṭṭhapanaṃ. <bold>Āpatti dukkaṭassā</bold>ti massukappāpanādīsu sabbattha āpatti dukkaṭassā’’ti vuttaṃ.</paragraph>
    <paragraph line="148">Puna <pageBreak edition="V" number="2.0249" /> pāḷiyaṃ (cūḷava. 275) ‘‘tena kho pana samayena bhikkhū sakkharikāyapi madhusitthakenapi nāsikālomaṃ gāhāpenti, nāsikā dukkhā honti. Anujānāmi, bhikkhave, saṇḍāsanti. Tena kho pana samayena chabbaggiyā bhikkhū palitaṃ gāhāpenti. Manussā ujjhāyanti khīyanti vipācenti ‘seyyathāpi gihī kāmabhogino’ti. Bhagavato etamatthaṃ ārocesuṃ – na, bhikkhave, palitaṃ gāhāpetabbaṃ, yo gāhāpeyya, āpatti dukkaṭassā’’ti āgataṃ. ‘‘Sakkharādīhi nāsikālomaggāhāpane āpatti natthi, anurakkhaṇatthaṃ pana saṇḍāso anuññāto’’ti aṭṭhakathāyaṃ vuttaṃ. <bold>‘‘Na, bhikkhave, palitaṃ gāhāpetabba</bold>nti ettha bhamukāya vā nalāṭe vā dāṭhikāya vā uggantvā bībhacchaṃ ṭhitaṃ, tādisaṃ lomaṃ palitaṃ vā apalitaṃ vā gāhāpetuṃ vaṭṭatī’’ti ca vuttaṃ.</paragraph>
    <subhead line="149">Ādāsādikathā</subhead>
    <paragraph line="150" number="24"> Ādāsādikathāyaṃ <bold>ādāso</bold> nāma maṇḍanapakatikānaṃ manussānaṃ attano mukhacchāyādassanatthaṃ kaṃsalohādīhi <pageBreak edition="M" number="2.0340" /> kato bhaṇḍaviseso. <bold>Udakapatto</bold> nāma udakaṭṭhapanako pātisarāvādiko bhājanaviseso. <bold>Kaṃsapattādīnī</bold>ti ādāsabhāvena akatāni parisuddhabhāvena ālokakarāni vatthūni. <bold>Ādi</bold>-saddena suvaṇṇarajatajātiphalikādayo saṅgaṇhāti, <bold>kañjiyādīnī</bold>ti ettha <bold>ādi</bold>-saddena dravajātikāni telamadhukhīrādīni. <bold>Ābādhapaccayā</bold>ti attano mukhe uppannavaṇapaccayā. Tenāha <bold>‘‘sañchavi nu kho me vaṇo’’</bold>tiādi. Āyuṃ saṅkharotīti āyusaṅkhāro. Ko so? Attabhāvo, taṃ <bold>āyusaṅkhāraṃ,</bold> taṃ olokento kenākārena olokeyyāti pucchāyamāha <bold>‘‘jiṇṇo nu khomhi noti eva’’</bold>nti. Tassattho – mama attabhāvo jiṇṇo nu kho vā, no jiṇṇo nu kho vāti evaṃ iminā manasikārena kammaṭṭhānasīsena oloketuṃ vaṭṭati. ‘‘Sobhati nu kho me attabhāvo, no vā’’ti evaṃ pavattena attasinehavasena oloketuṃ na vaṭṭatīti.</paragraph>
    <paragraph line="151"><bold>Na mukhaṃ ālimpitabba</bold>nti vippasannachavivaṇṇakarehi mukhalepanehi na limpitabbaṃ. <bold>Na ummadditabba</bold>nti nānāummaddanehi na ummadditabbaṃ. <bold>Na cuṇṇetabba</bold>nti mukhacuṇṇakena na makkhetabbaṃ. <bold>Na manosilikāya mukhaṃ lañjetabba</bold>nti manosilāya tilakādilañjanāni na kātabbāni <pageBreak edition="V" number="2.0250" />. Na kevalaṃ manosilāyameva, haritālādīhipi tāni na vaṭṭantiyeva. <bold>Aṅgarāgādayo</bold> pākaṭāyeva.</paragraph>
    <subhead line="152">Naccādikathā</subhead>
    <paragraph line="153" number="25"> Naccādikathāyaṃ <bold>‘‘sādhugīta</bold>nti aniccatādipaṭisaṃyuttagītaṃ. <bold>Caturassena vattenā</bold>ti paripuṇṇena uccāraṇavattena. Taraṅgavattādīnaṃ uccāraṇavidhānāni naṭṭhappayogānī’’ti sāratthadīpaniyaṃ (sārattha. ṭī. cūḷavagga 3.248-249) vuttaṃ, vimativinodaniyampi (vi. vi. ṭī. cūḷavagga 2.248-249) <bold>‘‘sādhugīta</bold>nti aniccatādipaṭisaññuttaṃ <pageBreak edition="M" number="2.0341" /> gītaṃ. <bold>Caturassena vattenā</bold>ti paripuṇṇena uccāraṇavattena. Taraṅgavattādīnaṃ sabbesaṃ sāmaññalakkhaṇaṃ dassetuṃ <bold>‘sabbesaṃ…pe… lakkhaṇa’</bold>nti vuttaṃ. Yattakāhi mattāhi akkharaṃ paripuṇṇaṃ hoti, tatopi adhikamattāyuttaṃ katvā kathanaṃ <bold>vikārakathanaṃ</bold> nāma, tathā akatvā kathanameva lakkhaṇanti attho’’ti vuttaṃ. Vajirabuddhiṭīkāyaṃ (vajira. ṭī. cūḷavagga 248-249) pana <bold>‘‘sādhugītaṃ</bold> nāma parinibbutaṭṭhāne gītanti likhitaṃ. <bold>Dantagītaṃ</bold> gāyitukāmānaṃ vākkaraṇīyaṃ. Dantagītassa vibhāvanatthaṃ <bold>‘yaṃ gāyissāmā’</bold>tiādimāha. <bold>Caturassavattaṃ</bold> nāma catupādagāthāvattaṃ. ‘Taraṅgavattādīni uccāraṇavidhānāni naṭṭhappayogānī’ti likhita’’nti vuttaṃ.</paragraph>
    <subhead line="154">Aṅgacchedādikathā</subhead>
    <paragraph line="155" number="26"> Aṅgacchedādikathāyaṃ ‘‘attano aṅgajātaṃ chindantasseva thullaccayaṃ, tato aññaṃ chindantassa dukkaṭaṃ, ābādhapaccayā chindantassa anāpattī’’ti aṭṭhakathāyaṃ vuttaṃ. Vimativinodaniyaṃ (vi. vi. ṭī. cūḷavagga 2.251) pana <bold>‘‘aṅgajāta</bold>nti bījavirahitaṃ purisanimittaṃ. Bīje hi chinne opakkamikapaṇḍako nāma abhabbo hotīti vadanti. Eke pana ‘bījassapi chedanakkhaṇe dukkaṭāpatti eva, kamena purisindriyādike antarahite paṇḍako nāma abhabbo hoti, tadā liṅganāsanāya nāsetabbo’ti vadanti. <bold>Tādisaṃ vā dukkhaṃ uppādentassā</bold>ti muṭṭhippahārādīhi attano dukkhaṃ uppādentassā’’ti vuttaṃ.</paragraph>
    <subhead line="156">Pattakathā</subhead>
    <paragraph line="157" number="28"> Pattakathāyaṃ <pageBreak edition="V" number="2.0251" /><bold>‘‘bhūmiādhārake</bold>ti valayādhārake. <bold>Dāruādhārakadaṇḍādhārakesū</bold>ti ekadārunā kataādhārake, bahūhi daṇḍakehi kataādhārake vāti attho <pageBreak edition="M" number="2.0342" />. Tīhi daṇḍehi kato pana na vaṭṭati. <bold>Bhūmiyaṃ pana nikkujjitvā ekameva ṭhapetabba</bold>nti ettha ‘dve ṭhapentena upari ṭhapitapattaṃ ekena passena bhūmiyaṃ phusāpetvā ṭhapetuṃ vaṭṭatī’ti vadanti. <bold>Ālindakamiḍḍhikādīna</bold>nti pamukhamiḍḍhikādīnaṃ. <bold>Parivattetvā tattheva patiṭṭhātī</bold>ti ettha ‘parivattetvā tatiyavāre tattheva miḍḍhiyā patiṭṭhātī’ti gaṇṭhipadesu vuttaṃ. <bold>Paribhaṇḍante</bold>ti ettha <bold>paribhaṇḍaṃ</bold> nāma gehassa bahikuṭṭapādassa thirabhāvatthaṃ katā tanukamiḍḍhikā vuccati. <bold>Tanukamiḍḍhikāyā</bold>ti khuddakamiḍḍhikāya. Miḍḍhantepi ādhārake ṭhapetuṃ vaṭṭati. ‘Anujānāmi, bhikkhave, ādhāraka’nti hi vacanato miḍḍhādīsu yattha katthaci ādhārakaṃ ṭhapetvā tattha pattaṃ ṭhapetuṃ vaṭṭati ādhārake ṭhapanokāsassa aniyamitattāti vadanti. <bold>‘Pattamāḷo</bold> nāma vaṭṭetvā pattānaṃ agamanatthaṃ vaṭṭaṃ vā caturassaṃ vā iṭṭhakādīhi parikkhipitvā kato’ti gaṇṭhipadesu vuttaṃ. <bold>Ghaṭika</bold>nti upari yojitaṃ aggaḷaṃ. <bold>Tāvakālikaṃ paribhuñjituṃ vaṭṭatī</bold>ti sakideva gahetvā tena āmisaṃ paribhuñjitvā chaḍḍetuṃ vaṭṭatīti adhippāyo. <bold>Ghaṭikaṭāhe</bold>ti bhājanakapāle. Pāḷiyaṃ <bold>abhuṃ me</bold>ti ettha bhavatīti bhū, vaḍḍhi. Na bhūti <bold>abhū,</bold> avaḍḍhi. Bhayavasena pana sā itthī <bold>‘abhu’</bold>nti āha, vināso mayhanti attho. <bold>Chavasīsassa patta</bold>nti chavasīsamayaṃ pattaṃ. Pakativikārasambandhe cetaṃ sāmivacanaṃ. Abhedepi vā tadupacāravasenevāyaṃ vohāro ‘silāputtakassa sarīra’ntiādīsu viya. <bold>Cabbetvā</bold>ti khāditvā. <bold>Ekaṃ udakagaṇḍusaṃ gahetvā</bold>ti vāmahattheneva pattaṃ ukkhipitvā mukhena gaṇḍusaṃ gahetvā. <bold>Ucchiṭṭhahatthenā</bold>ti sāmisena hatthena. <bold>Ettāvatā</bold>ti ekagaṇḍusaṃ gahaṇamattena. <bold>Luñcitvā</bold>ti tato maṃsaṃ uddharitvā. Etesu sabbesu paṇṇattiṃ jānātu vā, mā vā, āpattiyevā’’ti sāratthadīpaniyaṃ (sārattha. ṭī. cūḷavagga 3.253-255) vuttaṃ.</paragraph>
    <paragraph line="158">Vimativinodaniyaṃ <pageBreak edition="M" number="2.0343" /> (vi. vi. ṭī. cūḷavagga 2.252) pana <bold>‘‘gihivikaṭānī</bold>ti gihisantakāni. Pāḷiyaṃ <bold>na acchupiyantī</bold>ti na phussitāni honti. <bold>Rūpakākiṇṇāni</bold> itthirūpādiākiṇṇāni. <bold>Bhūmiādhārake</bold>ti dantādīhi kate valayādhārake. Etassa valayādhārakassa anucchavitāya ṭhapitā pattā na parivattantīti ‘tayo patte ṭhapetuṃ vaṭṭatī’ti vuttaṃ. Anuccatañhi sandhāya ayaṃ ‘bhūmiādhārako’ti vutto. <bold>Dāruādhārakadaṇḍādhārakesū</bold>ti ekadārunā <pageBreak edition="V" number="2.0252" /> kataādhārake ca bahūhi daṇḍakehi kataādhārake ca, ete ca uccatarā honti pattehi saha patanasabhāvā, tena <bold>‘susajjitesū’</bold>ti vuttaṃ. <bold>Bhamakoṭisadisenā</bold>ti yattha dhamakaraṇādiṃ pavesetvā likhanti, tassa bhamakassa koṭiyā sadiso. Tādisassa dāruādhārakassa avitthiṇṇatāya ṭhapitopi patto patatīti ‘anokāso’ti vutto. <bold>Ālindakamiḍḍhikādīna</bold>nti pamukhamiḍḍhikādīnaṃ, uccavatthukānanti attho. <bold>Bāhirapasse</bold>ti pāsādādīnaṃ bahikuṭṭe. <bold>Tanukamiḍḍhikāyā</bold>ti vedikāya. Sabbattha pana hatthappamāṇato abbhantare ṭhapetuṃ vaṭṭati, ādhārake pana tato bahipi vaṭṭati. <bold>Aññena pana bhaṇḍakenā</bold>ti aññena bhārabhaṇḍena bhaṇḍakena. <bold>‘Bandhitvā olambitu’</bold>nti ca vuttattā pattatthavikāya aṃsabaddhako yathā laggitaṭṭhānato na parigaḷati, tathā sabbathāpi bandhitvā ṭhapetuṃ vaṭṭati. <bold>Bandhitvāpi upari ṭhapetuṃ na vaṭṭatī</bold>ti ‘upari nisīdantā ottharitvā bhindantī’ti vuttaṃ. <bold>Tattha ṭhapetuṃ vaṭṭatī</bold>ti nisīdanasaṅkābhāvato vuttaṃ. <bold>Bandhitvā vā</bold>ti bandhitvā ṭhapitachatte vā. <bold>Yo kocī</bold>ti bhattapūropi tucchapattopi. <bold>Pariharitu</bold>nti divase divase piṇḍāya caraṇatthāya ṭhapetuṃ. Pattaṃ alabhantena pana ekadivasaṃ piṇḍāya caritvā bhuñjitvā chaḍḍetuṃ vaṭṭati. Paṇṇapuṭādīsupi eseva nayo. <bold>Chavasīsassa</bold><pageBreak edition="M" number="2.0344" /><bold>patto</bold>ti chavasīsamayo patto, pakativikārasambandhe cetaṃ sāmivacanaṃ. <bold>Cabbetvā</bold>ti niṭṭhubhitvā. ‘Paṭiggahaṃ katvā’ti vuttattā ucchiṭṭhahatthena udakaṃ gahetvā pattaṃ paripphositvā dhovanaghaṃsanavasena hatthaṃ dhovituṃ vaṭṭati. Ettakena hi pattaṃ paṭiggahaṃ katvā hattho dhovito nāma na hoti. <bold>Ekaṃ udakagaṇḍusaṃ gahetvā</bold>ti pattaṃ aphusitvā tattha udakameva ucchiṭṭhahatthena ukkhipitvā gaṇḍusaṃ katvā, vāmahattheneva vā pattaṃ ukkhipitvā mukhena gaṇḍusaṃ gahetumpi vaṭṭati. <bold>Bahi udakena vikkhāletvā</bold>ti dvīsu aṅgulīsu āmisamattaṃ vikkhāletvā bahi gahetumpi vaṭṭati. <bold>Paṭikhāditukāmo</bold>ti ettha sayaṃ na khāditukāmopi aññesaṃ khādanārahaṃ ṭhapetuṃ labhati. <bold>Tattheva katvā</bold>ti patteyeva yathāṭhapitaṭṭhānato anuddharitvā. <bold>Luñcitvā</bold>ti tato maṃsameva niravasesaṃ uppaṭṭetvā’’ti vuttaṃ.</paragraph>
    <paragraph line="159">Vajirabuddhiṭīkāyaṃ (vajira. ṭī. cūḷavagga 254) pana <bold>‘‘ālindakamiḍḍhikādīna</bold>nti pamukhamiḍḍhikādīnaṃ. <bold>Parivattetvā tatthevā</bold>ti ettha ‘parivattetvā tatiyavāre tattheva miḍḍhikāya patiṭṭhātī’ti likhitaṃ. <bold>Paribhaṇḍaṃ</bold> nāma gehassa bahikuṭṭapādassa thirabhāvatthaṃ katā tanukamiḍḍhikā vuccati, ettha <bold>‘parivattetvā patto bhijjatī</bold>ti adhikaraṇabhedāsaṅkāraabhāve ṭhāne ṭhapetuṃ vaṭṭatī’ti likhitaṃ. Pattamāḷo vattetvā pattānaṃ apatanatthaṃ vaṭṭaṃ vā caturassaṃ vā iṭṭhakādīhi parikkhipitvā <pageBreak edition="V" number="2.0253" /> māḷakacchannena kato. ‘Pattamaṇḍalikā pattapacchikā kālapaṇṇādīhi katā’ti ca likhitaṃ. Miḍḍhante ādhārake ṭhapetuṃ vaṭṭati pattasandhāraṇatthaṃ vuttattā. Mañce ādhārakepi na vaṭṭati nisīdanapaccayā vāritattā. Āsannabhūmikattā <bold>olambetuṃ vaṭṭati</bold>. ‘Aṃsakūṭe laggetvāti (cūḷava. aṭṭha. 254) vacanato aggahatthe <pageBreak edition="M" number="2.0345" /> laggetvā aṅke ṭhapetuṃ na vaṭṭatī’ti keci vadanti, na sundaraṃ. <bold>Na kevalaṃ yassa patto</bold>tiādi yadi hatthena gahitapatte bhedasaññā, pageva aññena sarīrāvayavenāti katvā vuttaṃ. Pāḷiyaṃ pana pacuravohāravasena vuttaṃ. Ghaṭikapālamayaṃ <bold>ghaṭikaṭāhaṃ. Chavasīsassa patta</bold>nti ‘silāputtakassa sarīraṃ, khīrassa dhārā’tiādivohāravasena vuttaṃ, mañce nisīdituṃ āgatoti attho. <bold>Pisācillikā</bold>ti pisācadārakātipi vadanti. <bold>Dinnakameva</bold> paṭiggahitameva. <bold>Cabbetvā</bold>ti khāditvā. Aṭṭhīni ca kaṇṭakāni ca <bold>aṭṭhikaṇṭakāni</bold>. Etesu sabbesu paṇṇattiṃ jānātu vā, mā vā, āpattiyevāti likhita’’nti vuttaṃ.</paragraph>
    <subhead line="160">Sabbapaṃsukūlādikathā</subhead>
    <paragraph line="161" number="29"> Sabbapaṃsukūlādikathāyaṃ paṃsu viya kucchitabhāvena ulati pavattatīti paṃsukūlaṃ, sabbaṃ taṃ etassāti <bold>sabbapaṃsukūliko,</bold> pattacīvarādikaṃ sabbaṃ samaṇaparikkhāraṃ paṃsukūlaṃyeva katvā dhāraṇasīloti attho. Samaṇaparikkhāresu katamaṃ paṃsukūlaṃ katvā dhāretuṃ vaṭṭatīti pucchaṃ sandhāyāha <bold>‘‘ettha pana cīvarañca mañcapīṭhañca paṃsukūlaṃ vaṭṭatī’’</bold>ti. Tattha ca cīvaraṃ vinayavasena ca dhutaṅgasamādānavasena ca vaṭṭati, mañcapīṭhaṃ vinayavaseneva. Katamaṃ paṃsukūlaṃ na vaṭṭatīti āha <bold>‘‘ajjhoharaṇīyaṃ pana dinnameva gahetabba’’</bold>nti, na adinnaṃ, tasmā paṃsukūlaṃ na vaṭṭatīti adhippāyo. Ettha ca <bold>‘‘ajjhoharaṇīya’’</bold>nti vacanena piṇḍapātagilānapaccayabhesajjapaakkhāravasena ubhopi paccaye dasseti.</paragraph>
    <subhead line="162">Parissāvanakathā</subhead>
    <paragraph line="163" number="30"> Parissāvanakathāyaṃ <bold>addhānamaggo</bold> nāma sabbantimaparicchedena aḍḍhayojanappamāṇo, tattakaṃ maggaṃ parissāvanaṃ aggahetvā <pageBreak edition="M" number="2.0346" /> gacchantopi aññena aparissāvanakena bhikkhunā yāciyamāno hutvā adentopi na vaṭṭati, āpattiyeva. ‘‘Anujānāmi, bhikkhave, parissāvana’’nti anujānitvā ‘‘coḷakaṃ nappahoti. Bhagavato etamatthaṃ ārocesuṃ – anujānāmi <pageBreak edition="V" number="2.0254" />, bhikkhave, kaṭacchuparissāvana’’nti (cūḷava. 258) vuttattā pakatiparissāvanato kaṭacchuparissāvanaṃ khuddakanti viññāyati. Pakatiparissāvanassa vidhānaṃ aṭṭhakathāyaṃ na vuttaṃ, kaṭacchuparissāvanassa pana vidhānaṃ <bold>‘‘kaṭacchuparissāvanaṃ</bold> nāma tīsu daṇḍakesu vinandhitvā kata’’nti (cūḷava. aṭṭha. 258) vuttaṃ. Kaṭacchuparissāvanaṃ vatvā puna ‘‘coḷakaṃ nappahoti. Bhagavato etamatthaṃ ārocesuṃ – anujānāmi, bhikkhave, dhamakaraṇa’’nti (cūḷava. 258) vuttattā kaṭacchuparissāvanatopi dhamakaraṇo khuddakataroti viññāyati. Dhamakaraṇassa vidhānaṃ heṭṭhā parikkhārakathāyaṃ vuttameva. ‘‘Bhikkhū navakammaṃ karonti, parissāvanaṃ na sammati. Bhagavato etamatthaṃ ārocesuṃ – anujānāmi, bhikkhave, daṇḍaparissāvana’’nti (cūḷava 259) vuttattā pakatiparissāvanatopi daṇḍaparissāvanaṃ mahantataranti viññāyati. ‘‘Daṇḍaparissāvanaṃ na sammati. Bhagavato etamatthaṃ ārocesuṃ – anujānāmi, bhikkhave, ottharaka’’nti (cūḷava. 259) vacanato daṇḍaparissāvanatopi ottharakaṃ mahantataranti viññāyati. Tesaṃ pana dvinnampi parissāvanānaṃ vidhānaṃ aṭṭhakathāyaṃ (cūḷava. aṭṭha. 259) āgatameva.</paragraph>
    <subhead line="164">Naggakathā</subhead>
    <paragraph line="165" number="31"> Naggakathāyaṃ <bold>na naggena naggo abhivādetabbo</bold>ti naggena navakatarena bhikkhunā naggo vuḍḍhataro bhikkhu na abhivādetabbo na vanditabbo. Kasmā? ‘‘Na, bhikkhave, naggena naggo abhivādetabbo, yo abhivādeyya, āpatti dukkaṭassā’’ti (cūḷava. 261) bhagavatā vacanato na abhivādetabboti yojanā <pageBreak edition="M" number="2.0347" />. Ettha pana <bold>vadi</bold> abhivādanathutīsūti dhātussa curādigaṇattā ṇe-paccayo hoti, na hetvatthattā.</paragraph>
    <gatha1 line="166">‘‘Akammakehi dhātūhi, bhāve kiccā bhavanti te;</gatha1>
    <gathalast line="167">Sakammakehi kammatthe, arahasakkatthadīpakā’’ti. –</gathalast>
    <unindented line="168">Vacanato kammatthe tabba-paccayoti daṭṭhabbo. <bold>Na naggena abhivādetabba</bold>nti ettha tu naggena bhikkhunā na abhivādetabbanti ettakameva yojanā. Nanu ca bho –</unindented>
    <gatha1 line="169">‘‘Kiccā <pageBreak edition="V" number="2.0255" /> dhātuhyakammehi, bhāveyeva napuṃsake;</gatha1>
    <gathalast line="170">Tadantā pāyato kamme, sakammehi tiliṅgikā’’ti. –</gathalast>
    <unindented line="171">Vacanato, imissā ca dhātuyā sakammattā kammaṃ ajjhāharitabbaṃ, kammānurūpañca liṅgaṃ ṭhapetabbaṃ, atha kasmā ettakameva yojanā katāti? Kammavacanicchābhāvato. Vuttañhi –</unindented>
    <gatha1 line="172">‘‘Kammassāvacanicchāyaṃ, sakammākhyātapaccayā;</gatha1>
    <gathalast line="173">Bhāvepi taṃ yathā gehe, devadattena paccate’’ti.</gathalast>
    <paragraph line="174">Yathā ākhyātapaccayasaṅkhātā vibhattiyo sakammakadhātuto bhavantāpi kammavacanicchāya asati kammaṃ avatvā bhāvatthameva vadanti, evaṃ kiccapaccayāpi sakammakadhātuto bhavantāpi kammavacanicchāyābhāvato kammaṃ avatvā bhāvatthameva vadanti, tasmā kammañca anajjhāharitaṃ, kammānurūpañca liṅgaṃ na ṭhapitaṃ, bhāvatthānurūpameva ṭhapitanti daṭṭhabbaṃ. Ettha hi ‘‘ayaṃ nāma puggalo abhivādetabbo’’ti acintetvā sāmaññato kattārameva gahetvā ṭhapitoti veditabbo.</paragraph>
    <paragraph line="175"><bold>Na naggena naggo abhivādāpetabbo</bold>ti ettha pana naggena vuḍḍhatarena bhikkhunā naggo navakataro bhikkhu na abhivādāpetabbo, na vandāpetabboti yojanā. Ettha hi sakāritassa kiccapaccayassa diṭṭhattā, dhātuyā ca sakammakattā navakataro bhikkhu dhātukattā hoti, vuḍḍhataro bhikkhu dhātukammaṃ <pageBreak edition="M" number="2.0348" />, puna kāritasambandhe vuḍḍhataro bhikkhu kāritakattā hoti, navakataro bhikkhu kāritakammaṃ. Vuttañhi –</paragraph>
    <gatha1 line="176">‘‘Hetukriyāya sambandhī-bhāvā kammanti manyate;</gatha1>
    <gathalast line="177">Hetukriyāpadhānattā, aññathānupapattito’’ti.</gathalast>
    <paragraph line="178"><bold>Na naggena abhivādāpetabba</bold>nti ettha tu naggena vuḍḍhatarena bhikkhunā na abhivādāpetabbaṃ, na vandāpetabbanti yojanā, etthāpi kammavacanicchāyābhāvato vuttanayena bhāveyeva kiccapaccayo hotīti daṭṭhabbo. Nanu vandāpake sati vandāpetabbo labbhatiyeva, atha ‘‘kasmā kammavacanicchāyābhāvato’’ti <pageBreak edition="V" number="2.0256" /> vuttanti? ‘‘Vatticchānupubbikā saddapaṭipattī’’ti vacanato vatticchābhāvato na vuttanti. Vuttañhetaṃ pubbācariyehi –</paragraph>
    <gatha1 line="179">‘‘Vatticchā na bhave santa-mapyasantampi sā bhave;</gatha1>
    <gathalast line="180">Taṃ yathānudarā kaññā, samuddo kuṇḍikāti cā’’ti.</gathalast>
    <paragraph line="181">Itaresupi suviññeyyameva. Paṭicchādenti aṅgamaṅgāni etāhīti <bold>paṭicchādiyo</bold>.</paragraph>
    <subhead line="182">Gandhapupphakathā</subhead>
    <paragraph line="183" number="32"> Gandhapupphakathāyaṃ <bold>‘‘gandhagandhaṃ pana gahetvā kavāṭe pañcaṅguliṃ dātuṃ vaṭṭatī’’</bold>ti vacanato gandhe dinne paṭiggahituṃ vaṭṭati, no limpitunti siddhaṃ. Idāni pana manussā bhikkhū bhojetvā hatthadhovanāvasāne hatthavāsatthāya gandhavilepanaṃ denti, taṃ bhikkhū paṭiggahetvā ekacce hatthameva limpenti, ekacce kāyampi mukhampi ālimpenti, ‘‘sugandho vatā’’tiādīni vatvā haṭṭhapahaṭṭhākāraṃ karonti, taṃ vaṭṭati, na vaṭṭatīti? ‘‘Kavāṭe pañcaṅgulikaṃ dātuṃ vaṭṭatī’’ti vihāre kavāṭadhūpanamattasseva vuttattā kāyadhūpanassa avuttattā, ‘‘mālāgandhavilepanadhāraṇamaṇḍanavibhūsanaṭṭhānā veramaṇī’’ti <pageBreak edition="M" number="2.0349" /> vacanassānulomato ca na vaṭṭatīti dissati, vīmaṃsitvā gahetabbaṃ. <bold>‘‘Pupphaṃ gahetvā vihāre ekamantaṃ nikkhipitu’’</bold>nti vacanato pupphe dinne gahetuṃ vaṭṭati, na piḷandhanādīni kātunti siddhaṃ. Idāni pana bhikkhūsu gandhapupphesu laddhesu ‘‘surabhigandhaṃ vatidaṃ puppha’’ntiādīni vatvā pahaṭṭhākāraṃ katvā siṅghanti, taṃ vaṭṭati, na vaṭṭatīti? Tampi vihāreyeva ekamantaṃ ṭhapanassa vuttattā siṅghitabbādibhāvassa avuttattā, mālāgandhādipāṭhassa anulomato ca na vaṭṭatīti dissati, vīmaṃsitvā gahetabbaṃ. ‘‘Ekamantaṃ nikkhipitu’’nti vacanassa pana sāmatthiyato cetiyapaṭimāpūjanādīni ca kātuṃ vaṭṭatīti viññāyati.</paragraph>
    <subhead line="184">Āsittakūpadhānakathā</subhead>
    <paragraph line="185" number="33"> Āsittakūpadhānakathāyaṃ manussānaṃ bharaṇasīlataṃ sandhāya <bold>‘‘tambalohena vā rajatena vā’’</bold>ti <pageBreak edition="V" number="2.0257" /> vuttaṃ, vikappanatthena pana <bold>vā</bold>-saddena hiraññena vā suvaṇṇena vātiādiṃ saṅgaṇhāti. <bold>Paṭikkhittattā panā</bold>ti bhagavatā pana āsittakūpadhānassa sāmaññavasena paṭikkhittattā. Na kevalaṃ ratanapeḷā eva na vaṭṭati, atha kho <bold>dārumayāpī</bold>ti. Ettha <bold>pi</bold>-saddo sampiṇḍanattho, taṃ na vilīvamayatālapaṇṇamayavettamayādikaṃ sampiṇḍeti.</paragraph>
    <subhead line="186">Maḷorikakathā</subhead>
    <paragraph line="187" number="34"> Maḷorikakathāyaṃ <bold>‘‘anujānāmi, bhikkhave, maḷorika’’</bold>nti gilāno bhikkhu bhuñjamāno na sakkoti hatthena pattaṃ sandhāretuṃ, tasmā anuññātaṃ. Pubbe pattasaṅgopanatthaṃ ādhārako anuññāto, idāni bhuñjanatthaṃ. <bold>Daṇḍādhārako vuccatī</bold>ti daṇḍādhārako padhānato maḷorikoti vuccati. Yaṭṭhi…pe… pīṭhādīnipi ādhārakasāmaññena ettheva <pageBreak edition="M" number="2.0350" /> paviṭṭhānīti sambandho. Ādhārakaṃ nāma chiddaṃ viddhampi atthi, aviddhampi atthi, tesu katamaṃ vaṭṭatīti āha <bold>‘‘ādhārasaṅkhepagamanato hi…pe… vaṭṭatiyevā’’</bold>ti.</paragraph>
    <subhead line="188">Ekabhājanādikathā</subhead>
    <paragraph line="189" number="35"> Ekabhājanādikathāyaṃ <bold>ekatobhuñjanaṃ</bold> nāma ekabhājanasmiṃ ekakkhaṇeyeva sahabhuñjanaṃ, na nānābhājane. Ekabhājanasmimpi na nānākkhaṇeti āha <bold>‘‘sace panā’’</bold>tiādi. <bold>Tasmiṃ apagate</bold> tassa apagatattā <bold>itarassa sesakaṃ bhuñjituṃ vaṭṭati</bold>. Iminā ekakkhaṇe abhuñjanabhāvaṃ dasseti. <bold>Itarassapī</bold>tiādīsu <bold>itarassapī</bold>ti itarītarakathanaṃ, sesabhuñjakaitarato itarassāti attho. Tena paṭhamaṃ gahetvā gatabhikkhumevāha. <bold>Tasmiṃ khīṇe</bold> tassa khaṇattā paṭhamaṃ gahitavatthussa khīṇattā <bold>puna gahetuṃ vaṭṭati</bold>. Iminā sahaabhuñjanabhāvaṃ dasseti.</paragraph>
    <paragraph line="190"><bold>Na ekamañce nipajjitabbaṃ</bold> satipi nānāattharaṇe ‘‘na ekamañce tuvaṭṭitabbaṃ, yo tuvaṭṭeyya, āpatti dukkaṭassā’’ti (cūḷava. 264) vacanato. <bold>Na ekattharaṇe nipajjitabbaṃ</bold> satipi nānāmañce ‘‘na ekattharaṇā tuvaṭṭitabba’’nti (cūḷava. 264) vacanato, pageva ubhinnaṃ ekatteti attho. Yadi evaṃ nānāmañcanānāattharaṇesu asantesu kathaṃ anāpatti siyāti <pageBreak edition="V" number="2.0258" /> cintāyamāha <bold>‘‘vavatthānaṃ panā’’</bold>tiādi. <bold>Ekattharaṇapāvuraṇehī</bold>ti ettha pana ayaṃ ekattharaṇapāvuraṇasaddo na catthasamāso hoti, atha kho bāhiratthasamāsoti āha <bold>‘‘ekaṃ attharaṇañceva pāvuraṇañca etesanti ekattharaṇapāvuraṇā’’</bold>ti, tipadatulyādhikaraṇabāhiratthasamāsoyaṃ. Kesametamadhivacanantyāha <bold>‘‘ekaṃ antaṃ attharitvā ekaṃ pārupitvā nipajjantānametaṃ adhivacana’’</bold>nti, evaṃ nipajjantānaṃ bhikkhūnaṃ etaṃ ekattharaṇapāvuraṇapadaṃ <pageBreak edition="M" number="2.0351" /> adhivacanaṃ hotīti adhippāyo. Kesaṃ pana antanti āha <bold>‘‘saṃhārimāna’’</bold>ntiādi.</paragraph>
    <subhead line="191">Celapaṭikakathā</subhead>
    <paragraph line="192" number="36"> Celapaṭikakathāyaṃ <bold>celapaṭika</bold>nti celasantharaṃ. Kiṃ pana bhagavato sikkhāpadapaññāpane kāraṇanti? ‘‘Bodhirājakumāro kira ‘sace ahaṃ puttaṃ lacchāmi, akkamissati me bhagavā celapaṭika’nti iminā ajjhāsayena santhari, abhabbo cesa puttalābhāya, tasmā bhagavā na akkami. Yadi akkameyya, pacchā puttaṃ alabhanto ‘nāyaṃ sabbaññū’ti diṭṭhiṃ gaṇheyya, idaṃ tāva bhagavato anakkamane kāraṇaṃ. Yasmā pana bhikkhūpi ye ajānantā akkameyyuṃ, te gihīnaṃ paribhūtā bhaveyyuṃ, tasmā bhikkhū paribhavato mocetuṃ sikkhāpadaṃ paññapesi, idaṃ sikkhāpadapaññāpane kāraṇa’’nti aṭṭhakathāyaṃ (cūḷava. aṭṭha. 268) vuttaṃ.</paragraph>
    <paragraph line="193">Sāratthadīpaniyaṃ (sārattha. ṭī. cūḷavagga 3.268) pana <bold>‘‘bhagavā tuṇhī ahosī</bold>ti ‘kissa nu kho atthāya rājakumārena ayaṃ mahāsakkāro kato’ti āvajjento puttapatthanāya katabhāvaṃ aññāsi. So hi rājaputto aputtako, sutañcānena ahosi ‘buddhānaṃ kira adhikāraṃ katvā manasā icchitaṃ labhantī’ti, so ‘sacāhaṃ puttaṃ labhissāmi, sammāsambuddho imaṃ celapaṭikaṃ akkamissati. No ce labhissāmi, na akkamissatī’ti patthanaṃ katvā santharāpesi. Atha bhagavā ‘nibbattissati nu kho etassa putto’ti āvajjetvā ‘na nibbattissatī’ti addasa. Pubbe kira so ekasmiṃ dīpe vasamāno bhariyāya samānacchando anekasakuṇapotake khādi. ‘Sacassa mātugāmo puññavā bhaveyya, puttaṃ labheyya, ubhohi pana samānacchandehi hutvā pāpakammaṃ kataṃ <pageBreak edition="M" number="2.0352" />, tenassa putto na nibbattissatīti aññāsi. Dusse pana akkante ‘buddhānaṃ adhikāraṃ katvā patthitaṃ labhantīti loke anussavo, mayā ca mahāadhikāro <pageBreak edition="V" number="2.0259" /> kato, na ca puttaṃ labhāmi, tucchaṃ idaṃ vacana’nti micchāgāhaṃ gaṇheyya. Titthiyāpi ‘natthi samaṇānaṃ akattabbaṃ nāma, celapaṭikampi maddantā āhiṇḍantī’ti ujjhāyeyyuṃ, etarahi ca akkamantesu bahū bhikkhū paracittaviduno, te bhabbattaṃ jānitvā akkamissanti. Abhabbataṃ jānitvā na akkamissanti. Anāgate pana upanissayo mando bhavissati, anāgataṃ na jānissanti. Tesu akkamantesu sace patthitaṃ samijjhissati, iccetaṃ kusalaṃ. No ce ijjhissati, ‘pubbe bhikkhusaṅghassa adhikāraṃ katvā icchiticchitaṃ labhanti, idāni na labhanti, teyeva maññe bhikkhū paṭipattipūrakā ahesuṃ, ime pana paṭipattiṃ pūretuṃ na sakkontī’ti manussā vippaṭisārino bhavissantīti imehi tīhi kāraṇehi bhagavā akkamituṃ anicchanto tuṇhī ahosi. <bold>Pacchimaṃ janataṃ tathāgato anukampatī</bold>ti idaṃ pana thero vuttesu kāraṇesu tatiyakāraṇaṃ sandhāyāhā’’ti vuttaṃ.</paragraph>
    <paragraph line="194">Pāḷiyaṃ (cūḷava. 268) ‘‘yāciyamānena celapaṭikaṃ akkamitu’’nti vacanato yāciyamānena eva akkamitabbaṃ, no ayāciyamānenāti siddhaṃ, tatthapi ‘‘maṅgalatthāyā’’ti (cūḷava. 268) vacanato maṅgalatthāya yāciyamānena akkamitabbaṃ, na sirisobhaggādiatthāya yāciyamānenāti ca, tatthapi ‘‘gihīna’’nti (cūḷava. 268) vacanato gihīnaṃ eva celasantharaṃ akkamitabbaṃ, na pabbajitānanti ca. Aṭṭhakathāyaṃ (cūḷava. aṭṭha. 268) <bold>‘‘yā kāci itthī apagatagabbhā vā hotu, garugabbhā vā’’</bold>ti aniyamavācakena <bold>vā</bold>-saddena vacanato na kevalaṃ imā dveyeva gahetabbā, atha kho ‘‘patiṭṭhitagabbhā vā vijātiputtā vā’’tiādinā yā kāci <pageBreak edition="M" number="2.0353" /> maṅgalikāyo itthiyopi purisāpi gahetabbā. <bold>‘‘Evarūpesu ṭhānesū’’</bold>ti vuttattā na kevalaṃ yathāvuttaṭṭhānesuyeva, atha kho taṃsadisesu yesu kesuci maṅgalaṭṭhānesu yesaṃ kesañci gihīnaṃ maṅgalatthāya yāciyamānānaṃ celasantharaṃ akkamituṃ vaṭṭatīti sijjhati, vīmaṃsitvā gahetabbaṃ. Pāḷiyaṃ (cūḷava. 268) ‘‘anujānāmi, bhikkhave, dhotapādakaṃ akkamitu’’nti sāmaññavasena vacanato, aṭṭhakathāyañca (cūḷava. aṭṭha. 268) ‘‘taṃ akkamituṃ vaṭṭatī’’ti avisesena vuttattā dhotapādakaṃ ayāciyamānenapi bhikkhunā akkamitabbanti siddhaṃ, <bold>‘‘dhotehi pādehi akkamanatthāyā’’</bold>ti pana vuttattā adhotehi akkamituṃ na vaṭṭatīti ca, vīmaṃsitvā gahetabbaṃ.</paragraph>
    <subhead line="195">Pādaghaṃsanīyakathā</subhead>
    <paragraph line="196" number="37"> Pādaghaṃsanīyakathāyaṃ <pageBreak edition="V" number="2.0260" /> paṭhamaṃ tāva akappiyapādaghaṃsaniṃ dassetuṃ <bold>‘‘katakaṃ na vaṭṭatī’’</bold>ti āha. Katakaṃ nāma kīdisanti pucchāya sati vuttaṃ <bold>‘‘katakaṃ nāma padumakaṇṇikākāra’’</bold>ntiādi. Kasmā paṭikkhittanti vuttaṃ <bold>‘‘bāhulikānuyogattā’’</bold>ti. Tato kappiyapādaghaṃsaniyo dassetumāha <bold>‘‘anujānāmi, bhikkhave, tisso pādaghaṃsaniyo’’</bold>tiādi. Sesaṃ suviññeyyameva.</paragraph>
    <subhead line="197">Bījanīkathā</subhead>
    <paragraph line="198" number="38"> Bījanīkathāyaṃ paṭhamaṃ tāva akappiyabījaniṃ dassetuṃ <bold>‘‘camarīvālehi katabījanī na vaṭṭatī’’</bold>ti āha. Tato kappiyachabījaniyo dassetuṃ <bold>‘‘makasabījanīādi vaṭṭatī’’</bold>ti āha. Tattha <bold>kappiyachabījaniyo</bold> nāma makasabījanī, vākamayabījanī, usīramayabījanī, morapiñchamayabījanī, vidhūpanaṃ, tālavaṇṭañcāti. Tāsaṃ visesaṃ dassetuṃ <bold>‘‘vidhūpananti bījanī vuccatī’’</bold>tiādimāha <pageBreak edition="M" number="2.0354" />. Usīramayaṃ morapiñchamayañca suviññeyyattā na vuttaṃ. <bold>‘‘Bījani</bold>nti caturassabījaniṃ. <bold>Tālavaṇṭa</bold>nti tālapattādīhi kataṃ maṇḍalikabījani’’nti sāratthadīpaniyaṃ (sārattha. ṭī. cūḷavagga 3.269) vuttaṃ.</paragraph>
    <subhead line="199">Chattakathā</subhead>
    <paragraph line="200" number="39"> Chattakathāyaṃ <bold>chattaṃ</bold> nāma tīṇi chattāni setacchattaṃ, kilañjacchattaṃ, paṇṇacchattanti. Tattha <bold>setacchatta</bold>nti vatthapaliguṇṭhitaṃ paṇḍaracchattaṃ. <bold>Kilañjacchatta</bold>nti vilīvacchattaṃ. <bold>Paṇṇacchatta</bold>nti tālapaṇṇādīhi yehi kehici kataṃ. <bold>Maṇḍalabaddhaṃ salākabaddha</bold>nti idaṃ pana tiṇṇampi chattānaṃ pañjaradassanatthaṃ vuttaṃ. Tāni hi maṇḍalabaddhāni ceva honti salākabaddhāni ca. Yampi tatthajātakadaṇḍena kataṃ ekapaṇṇacchattaṃ hoti, tampi chattameva. <bold>‘‘Vilīvacchatta</bold>nti veṇuvilīvehi kataṃ chattaṃ. <bold>Tatthajātakadaṇḍakena kata</bold>nti tālapaṇṇaṃ saha daṇḍakena chinditvā tameva chattadaṇḍaṃ karonti gopālakādayo viya, taṃ sandhāyetaṃ vutta’’nti sāratthadīpaniyaṃ (sārattha. ṭī. pācittiya 3.634) vuttaṃ. Vimativinodaniyaṃ (vi. vi. ṭī. pācittiya 2.634) pana <bold>‘‘vilīvacchatta</bold>nti <pageBreak edition="V" number="2.0261" /> veṇupesikāhi kataṃ. <bold>Maṇḍalabaddhānī</bold>ti dīghasalākāsu tiriyaṃ valayākārena salākaṃ ṭhapetvā suttehi baddhāni dīghañca tiriyañca ujukameva salākāyo ṭhapetvā daḷhabaddhāni ceva tiriyaṃ ṭhapetvā dīghadaṇḍakeheva saṅkocārahaṃ katvā sutteheva tiriyaṃ baddhāni. <bold>Tatthajātakadaṇḍakena kata</bold>nti saha daṇḍakena chinnatālapaṇṇādīhi kata’’nti vuttaṃ. Idha pana chattadhārakapuggalavasena vuttaṃ, tasmā agilānassa bhikkhuno chattaṃ dhāretuṃ na vaṭṭati. Sesaṃ suviññeyyameva.</paragraph>
    <subhead line="201">Nakhakathā</subhead>
    <paragraph line="202" number="40"> Nakhakathāyaṃ dīghanakhadhāraṇapaccayā uppanne vatthusmiṃ ‘‘na, bhikkhave, dīghā nakhā dhāretabbā, yo dhāreyya, āpatti dukkaṭassā’’ti <pageBreak edition="M" number="2.0355" /> (cūḷava. 274) vacanato dhārentassa āpatti. ‘‘Nakhenapi nakhaṃ chindanti, mukhenapi nakhaṃ chindanti, kuṭṭepi ghaṃsanti, aṅguliyo dukkhā honti. Bhagavato etamatthaṃ ārocesuṃ – anujānāmi, bhikkhave, nakhacchedana’’nti (cūḷava. 274) vacanato nakhacchedanasatthakaṃ dhāretuṃ vaṭṭati. Heṭṭhā ca ‘‘nakhacchedanaṃ valitakaṃyeva karonti, tasmā taṃ vaṭṭatī’’ti aṭṭhakathāyaṃ (pārā. aṭṭha. 1.85) vuttaṃ. <bold>‘‘Valitaka</bold>nti nakhacchedanakāle daḷhaggahaṇatthaṃ valīhi yuttameva karonti, tasmā taṃ vaṭṭatī’’ti vimativinodaniyaṃ (vi. vi. ṭī. 1.85) vuttaṃ. <bold>Maṃsappamāṇenā</bold>ti aṅgulaggamaṃsappamāṇena. <bold>Vīsatimaṭṭha</bold>nti vīsatipi hatthapādanakhe likhitamaṭṭhe karonti. Sesaṃ suviññeyyameva.</paragraph>
    <subhead line="203">Lomakathā</subhead>
    <paragraph line="204">Lomakathāyaṃ ‘‘sambādhelomaṃ saṃharāpenti. Manussā ujjhāyanti khīyanti vipācenti seyyathāpi gihī kāmabhogino’’ti vatthusmiṃ uppanne ‘‘na, bhikkhave…pe… dukkaṭassā’’ti (cūḷava. 275) vacanato saṃharāpentassa āpatti. Aññatarassa bhikkhuno sambādhe vaṇo hoti, bhesajjaṃ na tiṭṭhatīti imissā aṭṭhuppattiyā ‘‘anujānāmi, bhikkhave, ābādhapaccayā sambādhe lomaṃ saṃharāpetu’’nti (cūḷava. 275) vacanato ābādhapaccayā bhesajjapatiṭṭhāpanatthāya sambādhe lomaṃ harāpentassa anāpatti. ‘‘Seyyathāpi pisācillikā’’ti manussānaṃ ujjhāyanapaccayā ‘‘na, bhikkhave, dīghaṃ nāsikālomaṃ dhāretabbaṃ, yo dhāreyya, āpatti dukkaṭassā’’ti <pageBreak edition="V" number="2.0262" /> (cūḷava. 275) vacanato dhāraṇapaccayā āpatti. ‘‘Anujānāmi, bhikkhave, saṇḍāsa’’nti anurakkhaṇatthāya saṇḍāso anuññāto, tasmā nāsikālomaṃ saṇḍāsena harāpetuṃ vaṭṭati. <bold>Palita</bold>nti paṇḍarakesaṃ. <bold>Gāhetuṃ na vaṭṭati</bold> ‘‘mā <pageBreak edition="M" number="2.0356" /> me jarābhāvo hotū’’ti manasi katattā. <bold>Bībhacchaṃ hutvā</bold>ti virūpaṃ hutvā. <bold>Palitaṃ vā apalitaṃ vā</bold>ti paṇḍaraṃ vā apaṇḍaraṃ vā. <bold>Gāhāpetuṃ vaṭṭati</bold> appasādāvahattāti.</paragraph>
    <subhead line="205">Kāyabandhanakathā</subhead>
    <paragraph line="206" number="41"> Kāyabandhanakathāyaṃ <bold>akāyabandhanenā</bold>ti abandhitakāyabandhanena. Bhikkhunāti seso. Atha vā <bold>akāyabandhanenā</bold>ti abandhitakāyabandhano hutvāti itthambhūtatthe karaṇavacanaṃ yathā ‘‘bhinnena sīsena paggharantena lohitena paṭivisake ujjhāpesī’’ti. Tenāha <bold>‘‘abandhitvā nikkhamantena yattha sarati, tattha bandhitabba’’</bold>nti. <bold>Kāyabandhanaṃ</bold> nāma cha kāyabandhanāni kalābukaṃ, deḍḍubhakaṃ, murajaṃ, maddavīṇaṃ, paṭṭikaṃ, sūkarantakanti. Tattha <bold>kalābukaṃ</bold> nāma bahurajjukaṃ. <bold>Deḍḍubhakaṃ</bold> nāma udakasappasīsasadisaṃ. <bold>Murajaṃ</bold> nāma murajavaṭṭisaṇṭhānaṃ veṭhetvā kataṃ. <bold>Maddavīṇaṃ</bold> nāma pāmaṅgasaṇṭhānaṃ. Īdisañhi ekampi na vaṭṭati, pageva bahūni. Tasmā paṭikkhittāni akappiyakāyabandhanāni nāma cattāri honti, paṭṭikaṃ, sūkarantakanti imāni dve kāyabandhanāni bhagavatā anuññātāni kappiyakāyabandhanāni nāma, tassa pakativītā vā macchakaṇṭakavāyimā vā paṭṭikā vaṭṭati, sesā kuñjaracchikādibhedā na vaṭṭati. <bold>Sūkarantakaṃ</bold> nāma kuñcikakosakasaṇṭhānaṃ hoti, ekarajjukaṃ, pana muddikakāyabandhanañca sūkarantakaṃ anulometi. Imehi pana dvīhi saddhiṃ aṭṭha kāyabandhanāni honti. ‘‘Anujānāmi, bhikkhave, murajaṃ maddavīṇa’’nti idaṃ dasāsuyeva anuññātanti pāmaṅgadasā cettha catunnaṃ upari na vaṭṭati. <bold>Sobhakaṃ</bold> nāma veṭhetvā mukhavaṭṭisibbanaṃ. <bold>Guṇakaṃ</bold> nāma mudiṅgasaṇṭhānena sibbanaṃ. Evaṃ sibbitā hi anto thirā hontīti vuccati. <bold>Pavananto</bold>ti pāsanto vuccati. Vajirabuddhiṭīkāyaṃ (vajira. ṭī. cūḷavagga 277-278) pana ‘‘muddikakāyabandhanaṃ nāma caturassaṃ akatvā sajjitaṃ <pageBreak edition="M" number="2.0357" />. <bold>Pāmaṅgadasā</bold> caturassā. <bold>Mudiṅgasaṇṭhānenā</bold>ti saṅghāṭiyā mudiṅgasibbanākārena varakasīsākārena. <bold>Pavananto</bold>ti pāsanto, ‘dasāmūla’nti ca likhitaṃ. Akāyabandhanena sañcicca vā asañcicca vā gāmappavesane āpatti. Saritaṭṭhānato bandhitvā pavisitabbaṃ, nivattitabbaṃ vāti likhita’’nti vuttaṃ.</paragraph>
    <subhead line="207">Nivāsanapārupanakathā</subhead>
    <paragraph line="208" number="42"> Nivāsanapārupanakathāyaṃ <pageBreak edition="V" number="2.0263" /><bold>hatthisoṇḍādivasena gihinivatthaṃ na nivāsetabba</bold>nti ettha <bold>hatthisoṇḍakaṃ</bold> (cūḷava. aṭṭha. 280; kaṅkhā. aṭṭha. parimaṇḍalasikkhāpadavaṇṇanā) nāma nābhimūlato hatthisoṇḍasaṇṭhānaṃ olambakaṃ katvā nivatthaṃ coḷikaitthīnaṃ nivāsanaṃ viya. <bold>Macchavāḷakaṃ</bold> nāma ekato dasantaṃ ekato pāsantaṃ olambitvā nivatthaṃ. <bold>Catukaṇṇakaṃ</bold> nāma uparito dve, heṭṭhato dveti evaṃ cattāro kaṇṇe dassetvā nivatthaṃ. <bold>Tālavaṇṭakaṃ</bold> nāma tālavaṇṭākārena sāṭakaṃ olambitvā nivāsanaṃ. <bold>Satavalikaṃ</bold> nāma dīghasāṭakaṃ anekakkhattuṃ obhujitvā ovaṭṭikaṃ karontena nivatthaṃ, vāmadakkhiṇapassesu vā nirantaraṃ valiyo dassetvā nivatthaṃ. Sace pana jāṇuto paṭṭhāya ekaṃ vā dve vā valiyo paññāyanti, vaṭṭati. <bold>Saṃvelliyaṃ nivāsentī</bold>ti mallakammakārādayo viya kacchaṃ bandhitvā nivāsenti, evaṃ nivāsetuṃ gilānassapi maggappaṭipannassapi na vaṭṭati. <bold>Setapaṭapārutādivasena na gihipārutaṃ pārupitabba</bold>nti ettha yaṃ kiñci setapaṭapārutaṃ paribbājakapārutaṃ ekasāṭakapārutaṃ soṇḍapārutaṃ antepurikapārutaṃ mahājeṭṭhakapārutaṃ kuṭipavesakapārutaṃ brāhmaṇapārutaṃ pāḷikārakapārutanti evamādi parimaṇḍalalakkhaṇato aññathā pārutaṃ sabbametaṃ <bold>gihipārutaṃ</bold> nāma, tasmā yathā setapaṭā aḍḍhapālakanigaṇṭhā <pageBreak edition="M" number="2.0358" /> pārupanti, yathā ca ekacce paribbājakā uraṃ vivaritvā dvīsu aṃsakūṭesu pāvuraṇaṃ ṭhapenti, yathā ca ekasāṭakā manussā nivatthasāṭakassa ekena antena piṭṭhiṃ pārupitvā ubho kaṇṇe ubhosu aṃsakūṭesu ṭhapenti, yathā ca surāsoṇḍādayo sāṭakena gīvaṃ parikkhipitvā ubho ante ure vā olambenti, piṭṭhiyaṃ vā khipenti, yathā ca antepurikāyo akkhitārakamattaṃ dassetvā oguṇṭhikaṃ pārupanti, yathā ca mahājeṭṭhā dīghasāṭakaṃ nivāsetvā tasseva ekena antena sakalasarīraṃ pārupanti, yathā ca kassakā khettakuṭiṃ pavisantā sāṭakaṃ paliveṭhetvā upakacchake pakkhipitvā tasseva ekena antena sarīraṃ pārupanti, yathā ca brāhmaṇā ubhinnaṃ upakacchakānaṃ antare sāṭakaṃ pavesetvā aṃsakūṭesu pārupanti, yathā ca pāḷikārako bhikkhu ekaṃsapārupanena pārutaṃ vāmabāhuṃ vivaritvā cīvaraṃ aṃsakūṭe āropeti. Evaṃ apārupitvā sabbepi ete aññe ca evarūpe pārupanadose vajjetvā nibbikāraṃ parimaṇḍalaṃ pārupitabbaṃ. Tathā apārupitvā ārāme vā antaraghare vā anādarena yaṃ kiñci vikāraṃ karontassa dukkaṭaṃ.</paragraph>
    <subhead line="209">Kājakathā</subhead>
    <paragraph line="210" number="43"> Kājakathāyaṃ <pageBreak edition="V" number="2.0264" /><bold>muṇḍaveṭhī</bold>ti yathā rañño kuhiñci gacchanto parikkhārabhaṇḍaggahaṇamanussāti adhippāyo. <bold>Ubhatokāja</bold>nti ekasmiṃyeva kāje purato ca pacchato ca ubhosu bhāgesu laggetvā vahitabbabhāraṃ. <bold>Ekatokāja</bold>nti ekato pacchatoyeva laggetvā vahitabbabhāraṃ. <bold>Antarākāja</bold>nti majjhe laggetvā dvīhi vahitabbabhāraṃ. <bold>Sīsabhārā</bold>dayo sīsādīhi vahitabbabhārādayo eva. <bold>Olambaka</bold>nti hatthena olambitvā vahitabbabhāraṃ. Etesu ubhatokājameva na vaṭṭati, sesā vaṭṭanti.</paragraph>
    <subhead line="211">Dantakaṭṭhakathā</subhead>
    <paragraph line="212" number="44"> Dantakaṭṭhakathāyaṃ <pageBreak edition="M" number="2.0359" /> dantakaṭṭhassa akhādane pañca dose, khādane pañcānisaṃse ca dassetvā bhagavatā bhikkhūnaṃ dantakaṭṭhaṃ anuññātaṃ. Tattha <bold>pañca dosā</bold> nāma acakkhussaṃ, mukhaṃ duggandhaṃ, rasaharaṇiyo na visujjhanti, pittaṃ semhaṃ bhattaṃ pariyonandhati, bhattamassa nacchādetīti. Tattha <bold>acakkhussa</bold>nti cakkhūnaṃ hitaṃ na hoti, parihāniṃ janeti. <bold>Nacchādetī</bold>ti na ruccati. <bold>Pañcānisaṃsā</bold> vuttapaṭipakkhato veditabbā. Tato dīghadantakaṭṭhakhādane ca atimadāhakadantakaṭṭhakhādane ca dukkaṭaṃ paññapetvā aṭṭhaṅgulaparamaṃ caturaṅgulapacchimaṃ dantakaṭṭhaṃ anuññātaṃ. Tattha aṭṭhaṅgulaṃ paramaṃ etassa dantakaṭṭhassāti <bold>aṭṭhaṅgulaparamaṃ</bold>. Caturaṅgulaṃ pacchimaṃ pamāṇaṃ etassa dantakaṭṭhassāti <bold>caturaṅgulapacchimaṃ. Atimadāhaka</bold>nti atikhuddakaṃ. Aṭṭhaṅgulaṃ mahādantakaṭṭhaṃ nāma, caturaṅgulaṃ khuddakadantakaṭṭhaṃ nāma, pañcachasattaṅgulaṃ majjhimadantakaṭṭhaṃ nāma. Tena vuttaṃ ‘‘duvidhena udakena tividhena dantakaṭṭhenā’’ti. <bold>‘‘Aṭṭhaṅgulaparama</bold>nti manussānaṃ pamāṇaṅgulena aṭṭhaṅgulaparama’’nti aṭṭhakathāya (cūḷava. aṭṭha. 282) māha.</paragraph>
    <paragraph line="213">Ettha ca <bold>pamāṇaṅgulenā</bold>ti idaṃ pakatiaṅgulenāti gahetvā manussānaṃ pakatiaṅgulena aṭṭhaṅgulato adhikappamāṇaṃ dantakaṭṭhaṃ na vaṭṭatīti vadanti. Tattakameva ca katvā khādanti. Aṭṭhakathāyaṃ pana ‘‘manussānaṃ pamāṇaṅgulena’’ icceva vuttaṃ, na ‘‘pakatiaṅgulenā’’ti. Tasmā yaṃ vaḍḍhakihatthato aṅgulaṃ pamāṇaṃ katvā manussā gehādīni minanti, tena manussānaṃ pamāṇaṅgulabhūtena vaḍḍhakiaṅgulena aṭṭhaṅgulaparamanti attho gahetabbo. Vuttañhi sāratthadīpaniyaṃ (sārattha. ṭī. cūḷavagga 3.280-282) <bold>‘‘pamāṇaṅgulenā</bold>ti <pageBreak edition="V" number="2.0265" /> vaḍḍhakiaṅgulaṃ sandhāya vutta’’nti. Vimativinodaniyañca (vi. vi. ṭī. cūḷavagga 2.282) <bold>‘‘pamāṇaṅgulenā</bold>ti vaḍḍhakiaṅgulena, keci pana ‘pakatiaṅgulenā’ti vadanti, taṃ caturaṅgulapacchimavacanena sameti. Na hi pakatiaṅgulena <pageBreak edition="M" number="2.0360" /> caturaṅgulappamāṇaṃ dantakaṭṭhaṃ kaṇṭhe avilaggaṃ khādituṃ sakkā’’ti.</paragraph>
    <subhead line="214">Rukkharohanakathā</subhead>
    <paragraph line="215" number="45"> Rukkhārohanakathāyaṃ puriso pamāṇo yassa rukkhassāti <bold>poriso,</bold> uddhaṃ ukkhipitahatthena saddhiṃ manussakāyappamāṇo pañcahatthamattaucco rukkhapadeso, taṃ <bold>porisaṃ rukkhaṃ,</bold> avayave samudāyavohāro yathā ‘‘samuddo diṭṭho’’ti, ābhuso padanti gacchanti pavattantīti <bold>āpadā,</bold> parissayā. Yāva attho atthi etasmiṃ rukkheti <bold>yāvadattho,</bold> rukkho, attha-saddo payojanavācako. Yāva tasmiṃ rukkhe bhikkhussa attho payojanaṃ atthi, tāva abhiruhitabboti adhippāyo. Sesaṃ suviññeyyameva.</paragraph>
    <subhead line="216">Chandāropanakathā</subhead>
    <paragraph line="217" number="46"> Chandāropanakathāyaṃ <bold>chandaso</bold>ti sakkaṭabhāsāya. <bold>Na āropetabba</bold>nti vācanāmaggaṃ na āropetabbaṃ. <bold>Sakāya niruttiyā</bold>ti māgadhabhāsāya. Tattha santehi katāti sakkaṭā, aṭṭhakavāmakādīhi samitapāpehi isīhi katāti attho. Atha vā sakkaritabbā pūjitabbāti sakkaṭā manussānaṃ hitasukhāvahanato, tadatthikehi manussehi pūjitabbāti attho. Bhāsīyateti bhāsā, sakkaṭā ca sā bhāsā cāti <bold>sakkaṭabhāsā</bold>. Vedattayagatā nirutti, sassa esāti <bold>sakā,</bold> bhagavato vacanantyattho. Magadhe jātā <bold>māgadhikā,</bold> ādikappakāle magadharaṭṭhe jātāti attho. Uccateti utti, nīharitvā utti <bold>nirutti,</bold> piṭakattayato nīharitvā kathīyatetyattho. Vuttañhetaṃ porāṇehi –</paragraph>
    <gatha1 line="218">‘‘Sā <pageBreak edition="M" number="2.0361" /> māgadhī mūlabhāsā;</gatha1>
    <gatha2 line="219">Narā yāyādikappikā;</gatha2>
    <gatha3 line="220">Brahmāno <pageBreak edition="V" number="2.0266" /> cāssutālāpā;</gatha3>
    <gathalast line="221">Sambuddhā cāpi bhāsare’’ti.</gathalast>
    <unindented line="222">Sesaṃ suviññeyyameva.</unindented>
    <subhead line="223">Lokāyatakathā</subhead>
    <paragraph line="224" number="47"> Lokāyatakathāyaṃ lokiyanti patiṭṭhahanti puññāpuññāni tabbipāko cāti loko, sattaloko. Ābhuso yatanti vīriyaṃ karonti etthāti āyataṃ, lokassa āyataṃ <bold>lokāyataṃ,</bold> sattānaṃ bhuso vīriyakaraṇaṭṭhānantyattho. Kiṃ taṃ? Titthiyasatthaṃ. <bold>Sabbaṃ ucchiṭṭhaṃ,</bold> kasmā? Sakuṇādīhi paribhuttapubbattā. <bold>Sabbaṃ anucchiṭṭhaṃ</bold> imassa avasesabhojanassa kenaci aparibhuttapubbattā. <bold>Seto kāko</bold> aṭṭhissa setattā, <bold>kāḷo bako</bold> pādassa kāḷattāti. Natthi attho etthāti niratthakaṃ, niratthakameva kāraṇaṃ niratthakakāraṇaṃ. Tena paṭisaṃyuttaṃ <bold>niratthakakāraṇapaṭisaṃyuttaṃ</bold>. Taranti etthāti titthaṃ, paṭṭanaṃ. Titthaṃ viyāti titthaṃ, laddhi, taṃ etesaṃ atthīti titthiyā, viparītadassanā. Sāsanti attano sāvake etthāti satthaṃ, titthiyānaṃ satthaṃ <bold>titthiyasatthaṃ. Na tiracchānavijjā pariyāpuṇitabbā</bold>ti ettha <bold>tiracchānavijjā</bold> nāma yā kāci bāhirakā anatthasañhitā. <bold>Na pariyāpuṇitabbā</bold>ti attanā na pariyāpuṇitabbā. <bold>Na vācetabbā</bold>ti paresaṃ na vācetabbā. Sesaṃ suviññeyyameva.</paragraph>
    <subhead line="225">Khipitakathā</subhead>
    <paragraph line="226" number="48"> Khipitakathāyaṃ khipīyitthāti khipito. Khipi abyattasaddeti dhātu. Bhāvenabhāvalakkhaṇattā tasmiṃ <bold>khipite</bold>ti <pageBreak edition="M" number="2.0362" /> vibhatyantaṃ. ‘‘Yasmiṃ kismiñci puggale’’ti lakkhaṇavantakattā ajjhāharitabbo. <bold>Jīvā</bold>ti jīva pāṇadhāraṇeti dhātu, vibhattilopo. Yasmiṃ kismiñci puggale khipite bhikkhunā ‘‘jīvā’’ti vacanaṃ na vattabbaṃ, bhikkhusmiṃ khipite gihinā ‘‘jīvatha bhante’’ti vuccamāne sati ‘‘ciraṃ jīvā’’ti bhikkhunā vattuṃ vaṭṭatīti yojanā. ‘‘Vuccamāne’’ti ettha pana lakkhaṇassa kammavācakattā tena samānādhikaraṇaṃ kammabhūtaṃ ‘‘bhikkhusmi’’nti lakkhaṇavantakammaṃ ajjhāharitabbaṃ yathā kiṃ ‘‘gosu duyhamānāsu puriso āgato’’ti <pageBreak edition="V" number="2.0267" />. Apare pana ācariyā īdisesu ṭhānesu ‘‘santesū’’ti padaṃ ajjhāharitvā idameva lakkhaṇapadaṃ, ‘‘gosu duyhamānāsū’’ti padadvayaṃ pana ‘‘santesū’’ti ettha pakativikativasena kattā evāti vadanti, vīmaṃsitvā gahetabbaṃ.</paragraph>
    <subhead line="227">Lasuṇakathā</subhead>
    <paragraph line="228" number="49"> Lasuṇakathāyaṃ ‘‘lasuṇaṃ nāma māgadhaka’’nti (pāci. 795) pāḷiyaṃ āgataṃ. Aṭṭhakathāyaṃ (pāci. aṭṭha. 795) pana <bold>‘‘māgadhaka</bold>nti magadhesu jātaṃ. Magadharaṭṭhe jātalasuṇameva hi idha lasuṇanti adhippetaṃ, tampi bhaṇḍikalasuṇameva, na ekadvitimiñjakaṃ. Kurundiyaṃ pana ‘jātidesaṃ avatvā ‘māgadhakaṃ nāma bhaṇḍikalasuṇa’nti vutta’’nti vuttaṃ. Sace dve tayo bhaṇḍike ekatoyeva saṅkharitvā ajjhoharati, ekaṃ pācittiyaṃ. Bhinditvā ekekaṃ miñjaṃ khādantiyā pana payogagaṇanāya pācittiyāni, idaṃ bhikkhunīnaṃ vasena pācittiyaṃ, bhikkhussa pana dukkaṭaṃ.</paragraph>
    <paragraph line="229">Palaṇḍukādīnaṃ vaṇṇena vā miñjāya vā nānattaṃ veditabbaṃ. Vaṇṇena tāva <bold>palaṇḍuko</bold> nāma paṇḍuvaṇṇo hoti. <bold>Bhañjanako</bold> lohitavaṇṇo, haritako haritavaṇṇo, miñjāya <pageBreak edition="M" number="2.0363" /> pana palaṇḍukassa ekā miñjā hoti, bhañjanakassa dve, haritakassa tisso, cāpalasuṇo amiñjako. Aṅkuramattameva hi tassa hoti. Mahāpaccariyādīsu pana ‘‘palaṇḍukassa tīṇi miñjāni, bhañjanakassa dve, haritakassa eka’’nti vuttaṃ. Ete palaṇḍukādayo sabhāveneva vaṭṭanti, sūpasampākādīsu pana māgadhakampi vaṭṭati. Tañhi paccamānesu muggasūpādīsu vā macchamaṃsavikatiyā vā telādīsu vā badarasāḷavādīsu vā ambilapākādīsu vā uttaribhaṅge vā yattha katthaci antamaso yāgupattepi pakkhipituṃ vaṭṭatīti vuttaṃ. <bold>‘‘Sabhāvenevā</bold>ti sūpasampākādiṃ vināva. <bold>Badarasāḷavaṃ</bold> nāma badaraphalāni sukkhāpetvā cuṇṇetvā kattabbā khādanīyavikatī’’ti sāratthadīpaniyaṃ (sārattha. ṭī. pācittiya 3.793-797) vuttaṃ.</paragraph>
    <subhead line="230">Naakkamitabbādikathā</subhead>
    <paragraph line="231" number="50"> Naakkamitabbādikathāyaṃ <bold>‘‘paribhaṇḍakatabhūmi</bold> nāma saṇhamattikāhi katā kāḷavaṇṇādibhūmi <pageBreak edition="V" number="2.0268" />. <bold>Senāsanaṃ</bold> mañcapīṭhādikāyeva. <bold>Tatheva vaḷañjetuṃ vaṭṭatī</bold>ti aññehi āvāsikehi bhikkhūhi paribhuttanīhārena paribhuñjituṃ vaṭṭati. ‘Nevāsikā pakatiyā anatthatāya bhūmiyā ṭhapenti ce, tesampi anāpattiyevā’ti gaṇṭhipadesu vuttaṃ. ‘Dvārampī’tiādinā vuttadvāravātapānādayo aparikammakatāpi na apassayitabbā. <bold>Lomesū</bold>ti lomesu phusantesū’’ti sāratthadīpaniyaṃ (sārattha. ṭī. cūḷavagga 3.324) vuttaṃ. Vimativinodaniyampi (vi. vi. ṭī. cūḷavagga 2.324) <bold>‘‘paribhaṇḍakatabhūmi vā</bold>ti kāḷavaṇṇādikatasaṇhabhūmi vā. <bold>Senāsanaṃ vā</bold>ti mañcapīṭhādi vā. <bold>Tatheva vaḷañjetuṃ vaṭṭatī</bold>ti iminā nevāsikehi dhotapādādīhi vaḷañjanaṭṭhāne sañcicca adhotapādādīhi vaḷañjantasseva āpatti paññattāti dasseti <pageBreak edition="M" number="2.0364" />, <bold>‘dvārampī’</bold>tiādinā sāmaññato vuttattā dvāravātapānādayo aparikammakatāpi na apassayitabbā. Ajānitvā apassayantassapi idha lomagaṇanāya āpattī’’ti vuttaṃ. Vajirabuddhiṭīkāyaṃ (vajira. ṭī. cūḷavagga 323-324) ‘‘nevāsikā pakatiyā anatthatāya bhūmiyā ṭhapenti ce, tesampi anāpattiyevāti likhitaṃ, dvāravātapānādayo aparikammakatāpi na apassayitabbāti likhita’’nti vuttaṃ.</paragraph>
    <subhead line="232">Avandiyavandiyakathā</subhead>
    <paragraph line="233" number="51"> Avandiyavandiyakathāyaṃ idha pakaraṇācariyena senāsanakkhandhakapāḷivasena dasa avandiyā, tayo vandiyā ca vuttā, aṭṭhakathāṭīkāsu ca na kiñci vuttā, tasmā idha āgatanayeneva attho daṭṭhabbo. Parivārapāḷiyaṃ (pari. 467 ādayo) pana upālipañcake pañcapañcakavasena pañcavīsati avandiyā, pañca vandiyā ca vuttā. Kathaṃ? ‘‘Kati nu kho, bhante, avandiyāti? Pañcime, upāli, avandiyā. Katame pañca? Antaragharaṃ paviṭṭho avandiyo, racchagato avandiyo, otamasiko avandiyo, asamannāharanto avandiyo, sutto avandiyo. Ime kho, upāli, pañca avandiyā. Aparepi, upāli, pañca avandiyā. Katame pañca? Yāgupāne avandiyo, bhattagge avandiyo, ekāvatto avandiyo, aññavihito avandiyo, naggo avandiyo. Ime kho, upāli, pañca avandiyā. Aparepi, upāli, pañca avandiyā. Katame pañca? Khādanto avandiyo, bhuñjanto avandiyo, uccāraṃ karonto avandiyo, passāvaṃ karonto avandiyo, ukkhittako avandiyo. Ime kho, upāli, pañca avandiyā. Aparepi, upāli, pañca avandiyā. Katame pañca? Pureupasampannena <pageBreak edition="V" number="2.0269" /> pacchāupasampanno avandiyo, anupasampanno avandiyo <pageBreak edition="M" number="2.0365" />, nānāsaṃvāsako vuḍḍhataro adhammavādī avandiyo, mātugāmo avandiyo, paṇḍako avandiyo. Ime kho, upāli, pañca avandiyā. Aparepi, upāli, pañca avandiyā. Katame pañca? Pārivāsiko avandiyo, mūlāyapaṭikassanāraho avandiyo, mānattāraho avandiyo, mānattacāriko avandiyo, abbhānāraho avandiyo. Ime kho, upāli, pañca avandiyā’’ti.</paragraph>
    <paragraph line="234">‘‘Kati nu kho, bhante, vandiyāti? Pañcime, upāli, vandiyā. Katame pañca? Pacchāupasampannena pureupasampanno vandiyo, nānāsaṃvāsako vuḍḍhataro dhammavādī vandiyo, ācariyo vandiyo, upajjhāyo vandiyo, sadevake loke samārake sabrahmake sassamaṇabrāhmaṇiyā pajāya sadevamanussāya tathāgato arahaṃ sammāsambuddho vandiyo. Ime kho, upāli, pañca vandiyā’’ti.</paragraph>
    <paragraph line="235">Aṭṭhakathāyañca (pari. aṭṭha. 467) <bold>‘‘otamasito</bold>ti andhakāragato. Tañhi vandantassa mañcapādādīsupi nalāṭaṃ paṭihaññeyya. <bold>Asamannāharanto</bold>ti kiccappasutattā vandanaṃ asamannāharanto. <bold>Sutto</bold>ti niddaṃ okkanto. <bold>Ekāvatto</bold>ti ekato āvatto sapattapakkhe ṭhito verī visabhāgapuggalo vuccati, ayaṃ avandiyo. Ayañhi vandiyamāno pādenapi pahareyya. <bold>Aññavihito</bold>ti aññaṃ cintayamāno. <bold>Khādanto</bold>ti piṭṭhakhajjakādīni khādanto. <bold>Uccārañca passāvañca karonto</bold> anokāsagatattā avandiyo. <bold>Ukkhittako</bold>ti tividhenapi ukkhepanīyakammena ukkhittako avandiyo, tajjanīyādikammakatā pana cattāro vanditabbā, uposathapavāraṇāpi tehi saddhiṃ labbhanti. Ādito paṭṭhāya ca vuttesu avandiyesu naggañca ukkhittakañca vandantasseva hoti āpatti <pageBreak edition="M" number="2.0366" />, itaresaṃ pana asāruppaṭṭhena ca antarā vuttakāraṇena ca vandanā paṭikkhittā. Ito paraṃ pacchāupasampannādayo dasapi āpattivatthubhāveneva avandiyā. Te vandantassa hi niyameneva āpatti. Iti imesu pañcasu pañcakesu terasa jane vandantassa anāpatti, dvādasannaṃ vandanāya āpatti. <bold>Ācariyo vandiyo</bold>ti pabbajjācariyo upasampadācariyo nissayācariyo uddesācariyo ovādācariyoti ayaṃ pañcavidhopi ācariyo vandiyo’’ti āgato.</paragraph>
    <paragraph line="236"><bold>‘‘Antarā</bold><pageBreak edition="V" number="2.0270" /><bold>vuttakāraṇenā</bold>ti tañhi vandantassa mañcapādādīsu nalāṭaṃ paṭihaññeyyātiādinā vuttakāraṇenā’’ti sāratthadīpaniyaṃ (sārattha. ṭī. parivāra 3.467) vuttaṃ. Vimativinodaniyaṃ (vi. vi. ṭi. parivāra 2.467) pana <bold>‘‘mañcapādādīsupi nalāṭaṃ paṭihaññeyyā</bold>ti andhakāre cammakhaṇḍaṃ paññapetvā vandituṃ onamantassa nalāṭaṃ vā akkhi vā mañcādīsu paṭihaññati. Etena vandatopi āpattiabhāvaṃ vatvā vandanāya sabbathā paṭikkhepābhāvañca dīpeti. Evaṃ sabbattha suttantarehi appaṭikkhittesu. Naggādīsu pana vandituṃ na vaṭṭatīti. <bold>Ekato āvatto</bold>ti ekasmiṃ dosāgatipakkhe parivatto, paviṭṭhoti attho. Tenāha <bold>‘sapattapakkhe ṭhito’</bold>ti. <bold>Vandiyamāno</bold>ti onamitvā vandiyamāno. Vanditabbesu uddesācariyo nissayācariyo ca yasmā navakāpi honti, tasmā ‘te vuḍḍhā eva vandiyā’ti vanditabbā’’ti āgataṃ. Vajirabuddhiṭīkāyaṃ (vajira. ṭī. parivāra 467) <bold>‘‘ekāvatto</bold>tipi paṭhanti, tassa kuddho kodhābhibhūtoti kira attho. Ekavatthotipi keci, uttarāsaṅgaṃ apanetvā ṭhitoti kira attho. Taṃ sabbaṃ aṭṭhakathāyaṃ uddhaṭapāḷiyā virujjhati. Ekāvattoti hi uddhaṭaṃ, tasmā na gahetabbaṃ. <bold>Antarā vuttakāraṇenā</bold>ti kiccappasutattā asamannāharanto <pageBreak edition="M" number="2.0367" /> ‘nalāṭaṃ paṭihaññeyyā’tiādivuttakāraṇenā’’ti āgataṃ.</paragraph>
    <paragraph line="237">Dutiyagāthāsaṅgaṇikaṭṭhakathāyaṃ (pari. aṭṭha. 477) <bold>‘‘dasa puggalā nābhivādetabbā</bold>ti senāsanakkhandhake vuttā dasa janā. <bold>Añjalisāmīcena cā</bold>ti sāmīcikammena saddhiṃ añjali ca tesaṃ na kātabbo. Neva pānīyapucchanatālavaṇṭaggahaṇādi khandhakavattaṃ tesaṃ dassetabbaṃ, na añjali paggaṇhitabboti attho. <bold>Dasannaṃ dukkaṭa</bold>nti tesaṃyeva dasannaṃ evaṃ karontassa dukkaṭaṃ hotī’’ti āgataṃ, tasmā añjalikammamattampi nesaṃ na kattabbanti.</paragraph>
    <paragraph line="238">‘‘Navakatarena, bhante, bhikkhunā vuḍḍhatarassa bhikkhuno pāde vandantena kati dhamme ajjhattaṃ upaṭṭhāpetvā pādā vanditabbāti? Navakatarenupāli, bhikkhunā vuḍḍhatarassa bhikkhuno pāde vandantena pañca dhamme ajjhattaṃ upaṭṭhāpetvā pādā vanditabbā. Katame pañca? Navakatarenupāli, bhikkhunā vuḍḍhatarassa bhikkhuno pāde vandantena ekaṃsaṃ uttarāsaṅgaṃ katvā añjaliṃ paggahetvā ubhohi pāṇitalehi pādāni parisambāhantena pemañca gāravañca upaṭṭhāpetvā pādā vanditabbā. Navakatarenupāli, bhikkhunā vuḍḍhatarassa bhikkhuno pāde vandantena <pageBreak edition="V" number="2.0271" /> ime pañca dhamme ajjhattaṃ upaṭṭhāpetvā pādā vanditabbā’’ti (pari. 469) imasmiṃ ṭhāne sammāsambuddhena āyasmato upālissa vandanānayova ācikkhito.</paragraph>
    <paragraph line="239"><bold>Pañcapatiṭṭhitena vanditvā</bold>ti ettha pañcasarūpañca kathitaṃ. Kathaṃ? Vuḍḍhatarassa pāde vandantena ubho aṃse vivaritvā vanditabbā, na ca ubho aṃse pārupitvā vanditabbā, atha kho ekaṃsaṃ uttarāsaṅgaṃ karitvā vanditabbāti. Etena saṅghāṭi pana ekaṃsaṃ katāpi akatāpi natthi dosoti pakāsito <pageBreak edition="M" number="2.0368" /> hoti. ‘‘Dasanakhasamodhānasamujjalaṃ karapuṭasaṅkhātaṃ añjaliṃ paggahetvāva vanditabbā, na hatthatalapakāsanamattena vā na hatthamuṭṭhipakāsanādinā vā vanditabbā’’ti ca ‘‘na ekena hatthena cīvarakaṇṇachupanādimattena vanditabbā, atha kho ubhohi pāṇitalehi pādāni parisambāhantena vanditabbā’’ti ca ‘‘evaṃ vandantehi na duṭṭhacittañca anādarañca upaṭṭhāpetvā vanditabbā, atha kho pemañca gāravañca upaṭṭhāpetvā pādā vanditabbā’’ti ca evaṃ vandanānayo ācikkhito hoti.</paragraph>
    <paragraph line="240">Kathaṃ pañcapatiṭṭhitasarūpaṃ kathitaṃ? Idha ekaṃsaṃ uttarāsaṅgaṃ karitvāti ekaṃ, añjaliṃ paggahetvāti ekaṃ, ubhohi pāṇitalehi pādāni parisambāhantenāti ekaṃ, pemañca upaṭṭhāpetvāti ekaṃ, gāravañca upaṭṭhāpetvāti ekaṃ, evaṃ pañcapatiṭṭhitasarūpaṃ kathitaṃ hoti. Tenāha ‘‘pañca dhamme ajjhattaṃ upaṭṭhāpetvā pādā vanditabbā’’ti. Evaṃ sakalalokassa hitasukhakārakena dhammassāminā kāyapaṇāmamanopaṇāmavasena mahato hitasukhassa pavattanatthaṃ āyasmato upālittherassa ācikkhitena vandanānayena vandituṃ vaṭṭati.</paragraph>
    <paragraph line="241">Idāni pana ācariyā abhinavaāgatānaṃ daharānañca sāmaṇerānañca vandanānayaṃ sikkhantā na imaṃ āhaccabhāsitaṃ pāḷiṃ gahetvā sikkhanti, atha kho paveṇīāgatanayaṃyeva gahetvā sikkhanti. Kathaṃ? Yadi ṭhatvā vandatha, dve pādatalāni samaṃ bhūmiyaṃ patiṭṭhāpetvā dve hatthatalāni samaṃ phusāpetvā nalāṭe patiṭṭhāpetvā vanditabbābhimukhaṃ onamitvā vandathāti, ayaṃ nayo ‘‘evaṃ mahāsatto suvaṇṇakadali viya bārāṇasinagarābhimukhaṃ onamitvā mātāpitaro vanditvā’’ti imaṃ jātakaṭṭhakathāvacanañca ‘‘dasanakhasamodhānasamujjalaṃ añjaliṃ paggayha sirasmiṃ patiṭṭhāpetvā’’tiādiaṭṭhakathāvacanañca <pageBreak edition="M" number="2.0369" /> anulometi. Idha pana dve pādatalāni, dve hatthatalāni, nalāṭañcāti pañcasu patiṭṭhitānīti sarūpaṃ vadanti. Yadi nisīditvā vandatha, paṭhamaṃ dve pādatalāni <pageBreak edition="V" number="2.0272" /> bhūmiyaṃ samaṃ patiṭṭhāpetvā dve jāṇumaṇḍalāni samaṃ ussāpetvā dve kapparāni dvinnaṃ jāṇūnaṃ upari samaṃ ṭhapetvā dve hatthatalāni samaṃ phusitāni katvā añjalisaṅkhātaṃ karapuṭaṃ sirasaṅkhāte nalāṭe patiṭṭhāpetvā vandatha. Tato onamitvā dve jāṇumaṇḍalāni ca dve kapparāni ca bhūmiyaṃ samaṃ patiṭṭhāpetvā dve hatthatalāni pasāretvā samaṃ bhūmiyaṃ ṭhapetvā sīsaṃ ubhinnaṃ hatthapiṭṭhīnaṃ upari katvā bhūmiyaṃ patiṭṭhāpetvā vandathāti. Ettha tu dve pādatalāni ekaṃ katvā, tathā dve jāṇumaṇḍalāni ekaṃ, dve kapparāni ekaṃ, dve hatthatalāni ekaṃ, sīsaṃ ekaṃ katvā pañcapatiṭṭhitasarūpaṃ kathenti. Esa nayo pāḷiaṭṭhakathāṭīkāsu na diṭṭho.</paragraph>
    <paragraph line="242">Samīpaṃ gantvā pādānaṃ vandanakāle pana ekacce paṭhamaṃ attano sīsaṃ hatthena parāmasitvā tena hatthadvayena therānaṃ jāṇumaṇḍalaṃ cīvarassa upariyeva sambāhanti. Ekacce paṭhamaṃ therānaṃ jāṇumaṇḍalaṃ sacīvaraṃyeva parāmasitvā teneva hatthadvayena attano sīsaṃ parāmasanti. Ekacce chupanamattameva karonti. Esapi nayo na kismiñci diṭṭho. Rāmaññadesiyā pana bhikkhū evaṃ samīpaṃ gantvā vandanakāle therānaṃ pādaggaṃ apassantāpi pariyesitvā cīvarato nīharitvā pādaggameva punappunaṃ hatthena sambāhitvā sīsena pavaṭṭetvā cumbitvā lehitvā cirappavāsāgatapiyamanāpaupajjhāyaṃ vā ācariyaṃ vā passantā viya katvā vandanti. Taṃ kiriyaṃ parivārapāḷiyaṃ ‘‘ubhohi pāṇitalehi pādāni parisambāhantena pemañca gāravañca upaṭṭhāpetvā pādā vanditabbā’’ti āgatapāḷiyā saṃsandati <pageBreak edition="M" number="2.0370" /> viya dissati. Tepi na sabbe pāḷiṃ passanti, paveṇīvaseneva karonti, tasmā sabbesaṃ hitatthaṃ pāḷinayo amhehi uddhaṭo. Paveṇīāgatanayato hi pāḷinayo balavataro, tasmā bhagavato āṇaṃ garuṃ karontehi sappurisehi pāḷinayo samāsevitabboti amhākaṃ khanti, vīmaṃsitvā gahetabbaṃ.</paragraph>
    <subhead line="243">Āsandādikathā</subhead>
    <paragraph line="244" number="55"> Āsandādikathāyaṃ <bold>caturassapīṭha</bold>nti samacaturassaṃ. <bold>Aṭṭhaṅgulapādaṃ vaṭṭatī</bold>ti aṭṭhaṅgulapādakameva vaṭṭati. <bold>Pamāṇātikkantopi vaṭṭatī</bold>ti samacaturassameva sandhāya vuttaṃ. Āyatacaturassā pana sattaṅgapañcaṅgāpi uccapādā na vaṭṭanti. Vetteheva caturassādiākārena kataṃ bhaddapīṭhanti āha <bold>‘‘vettamayapīṭha’’</bold>nti. <bold>Dārupaṭṭikāya uparī</bold>ti aṭaniākārena ṭhitadārupaṭalassa heṭṭhā. Uddhaṃ pādaṃ katvā pavesanakālañhi sandhāya ‘‘uparī’’ti vuttaṃ. Eḷakassa <pageBreak edition="V" number="2.0273" /> pacchimapādadvayaṃ viya vaṅkākārena ṭhitattā panetaṃ <bold>‘‘eḷakapādapīṭha’’</bold>nti (vi. vi. ṭī. cūḷavagga 2.297) vuttaṃ.</paragraph>
    <subhead line="245">Uccāsayanamahāsayanakathā</subhead>
    <paragraph line="246" number="56"> Uccāsayanamahāsayanakathāyaṃ <bold>‘‘vāḷarūpānī</bold>ti āharimāni vāḷarūpāni, ‘akappiyarūpākulo akappiyamañco pallaṅko’ti sārasamāse vuttaṃ. <bold>Dīghalomako mahākojavo</bold>ti caturaṅgulādhikalomo kāḷakojavo. ‘Caturaṅgulādhikāni kira tassa lomānī’ti vacanato caturaṅgulato heṭṭhā vaṭṭatīti vadanti. <bold>Vānacitro uṇṇāmayattharaṇo</bold>ti bhitticchedādivasena vicitro uṇṇāmayattharaṇo. <bold>Ghanapupphako uṇṇāmayattharaṇo</bold>ti uṇṇāmayalohitattharaṇo <pageBreak edition="M" number="2.0371" />. <bold>Pakatitūlikā</bold>ti rukkhatūlalatātūlapoṭakītūlasaṅkhātānaṃ tiṇṇaṃ tūlānaṃ aññatarapuṇṇā tūlikā. <bold>‘Uddalomī</bold>ti ubhatodasaṃ uṇṇāmayattharaṇaṃ. <bold>Ekantalomī</bold>ti ekatodasaṃ uṇṇāmayattharaṇa’nti dīghanikāyaṭṭhakathāyaṃ vuttaṃ. Sārasamāse pana <bold>‘uddalomī</bold>ti ekatouggatapupphaṃ. <bold>Ekantalomī</bold>ti ubhatouggatapuppha’nti vuttaṃ. <bold>‘Koseyyakaṭṭissamaya</bold>nti koseyyakasaṭamaya’nti ācariyadhammapālattherena vuttaṃ. <bold>Suddhakoseyya</bold>nti ratanaparisibbanarahitaṃ. Dīghanikāyaṭṭhakathāyaṃ panettha ‘ṭhapetvā tūlikaṃ sabbāneva gonakādīni ratanaparisibbitāni na vaṭṭantī’ti vuttaṃ. Tattha ‘ṭhapetvā tūlika’nti etena ratanaparisibbanarahitāpi tūlikā na vaṭṭatīti dīpeti. ‘Ratanaparisibbitāni na vaṭṭantī’ti iminā pana yāni ratanaparisibbitāni, tāni bhūmattharaṇavasena yathānurūpaṃ mañcādīsu ca upanetuṃ vaṭṭatīti dīpitanti veditabbaṃ. Ettha ca vinayapariyāyaṃ patvā garuke ṭhātabbattā idha vuttanayenevettha vinicchayo veditabbo. Suttantikadesanāya pana gahaṭṭhānampi vasena vuttattā tesaṃ saṅgaṇhanatthaṃ ‘ṭhapetvā tūlikaṃ…pe… vaṭṭatī’ti vuttanti apare.</paragraph>
    <paragraph line="247"><bold>Ajinacammehī</bold>ti ajinamigacammehi. Tāni kira cammāni sukhumatarāni, tasmā dupaṭṭatipaṭṭāni katvā sibbanti. Tena vuttaṃ <bold>‘ajinappaveṇī’</bold>ti. Uttaraṃ uparibhāgaṃ chādetīti <bold>uttaracchado,</bold> vitānaṃ, tañca lohitavitānaṃ idhādhippetanti āha <bold>‘uparibaddhena rattavitānenā’</bold>ti, ‘rattavitānesu ca kāsāvaṃ vaṭṭati, kusumbhādirattameva na vaṭṭatī’ti gaṇṭhipadesu vuttaṃ. <bold>Mahāupadhāna</bold>nti pamāṇātikkantaṃ upadhānaṃ. Ettha ca kiñcāpi dīghanikāyaṭṭhakathāyaṃ ‘alohitakāni dvepi vaṭṭantiyeva, tato uttari labhitvā aññesaṃ <pageBreak edition="M" number="2.0372" /> dātabbāni. Dātumasakkonto <pageBreak edition="V" number="2.0274" /> mañce tiriyaṃ attharitvā uparipaccattharaṇaṃ datvā nipajjitumpi labhatī’ti avisesena vuttaṃ, senāsanakkhandhakavaṇṇanāyaṃ (cūḷava. aṭṭha. 297) pana ‘agilānassa sīsūpadhānañca pādūpadhānañcāti dvayameva vaṭṭati. Gilānassa bimbohanāni santharitvā upari ca paccattharaṇaṃ datvā nipajjitumpi vaṭṭatī’ti vuttattā gilānoyeva mañce tiriyaṃ attharitvā nipajjituṃ vaṭṭatīti veditabbaṃ. <bold>Abhinissāya nisīditu</bold>nti apassāya nisīditu’’nti ettako vinicchayo sāratthadīpaniyaṃ āgato.</paragraph>
    <paragraph line="248">Vimativinodaniyaṃ (vi. vi. ṭī. mahāvagga 2.254) – pana <bold>vāḷarūpānī</bold>ti āharimāni vāḷarūpāni. <bold>Caturaṅgulādhikānī</bold>ti uddalomīekantalomīhi visesadassanaṃ. Caturaṅgulato hi ūnāni kira uddalomīādīsu pavisanti. <bold>Vānacitro uṇṇāmayattharaṇo</bold>ti nānāvaṇṇehi uṇṇāmayasuttehi bhitticchedādivasena vāyitvā katacittattharaṇo. <bold>Ghanapupphako</bold>ti bahalarāgo. <bold>Pakatitūlikā</bold>ti tūlapuṇṇā bhisi. <bold>Vikatikā</bold>ti sīharūpādivasena vānacitrāva gayhati. <bold>‘‘Uddalomī</bold>ti ubhatodasaṃ uṇṇāmayattharaṇaṃ. <bold>Ekantalomī</bold>ti ekantadasaṃ uṇṇāmayattharaṇa’’nti dīghanikāyaṭṭhakathāyaṃ vuttaṃ. <bold>Koseyyakaṭṭissamaya</bold>nti kosiyasuttānaṃ antarā suvaṇṇamayasuttāni pavesetvā vītaṃ, suvaṇṇasuttaṃ kira kaṭṭissaṃ kasaṭanti ca vuccati. Teneva ‘‘koseyyakasaṭamaya’’nti ācariyadhammapālattherena vuttanti vadanti. <bold>Ratanaparisibbita</bold>nti suvaṇṇalittaṃ. <bold>Suddhakoseyya</bold>nti ratanaparisibbanarahitaṃ.</paragraph>
    <paragraph line="249">Ajinamigacammānaṃ atisukhumattā dupaṭṭatipaṭṭāni katvā sibbantīti vuttaṃ <bold>‘‘ajinappaveṇī’’</bold>ti. <bold>Rattavitānenā</bold>ti sabbarattena <pageBreak edition="M" number="2.0373" /> vitānena. Yaṃ pana nānāvaṇṇaṃ vānacittaṃ vā lepacittaṃ vā, taṃ vaṭṭati. Ubhatolohitakūpadhānepi eseva nayo. <bold>Citraṃ vā</bold>ti idaṃ pana sabbathā kappiyattā vuttaṃ, na pana ubhatoupadhānesu akappiyattā. Na hi lohitakasaddo citte vaṭṭati. Paṭaliggahaṇeneva cittakassapi attharaṇassa saṅgahetabbappasaṅgato. Kāsāvaṃ pana lohitaṅgavohāraṃ na gacchati, tasmā vitānepi ubhatoupadhānepi vaṭṭati. <bold>Sace pamāṇayutta</bold>ntiādi aññassa pamāṇātikkantassa bimbohanassa paṭikkhittabhāvadassanatthaṃ vuttaṃ, na pana uccāsayanamahāsayanabhāvadassanatthaṃ tathā avuttattā, taṃ pana upadhānaṃ uposathikānaṃ gahaṭṭhānaṃ vaṭṭati. Uccāsayanamahāsayanameva hi tadā tesaṃ na vaṭṭati. Dīghanikāyaṭṭhakathādīsu kiñcāpi ‘‘ṭhapetvā tūlikaṃ sabbāneva gonakādīni ratanaparisibbitāni na vaṭṭantī’’ti vuttaṃ, vinayaṭṭhakathā <pageBreak edition="V" number="2.0275" /> eva pana kappiyākappiyabhāve pamāṇanti gahetabbaṃ. <bold>Abhinissāyā</bold>ti apassāyāti vuttaṃ.</paragraph>
    <subhead line="250">Pāsādaparibhogakathā</subhead>
    <paragraph line="251">Pāsādaparibhogakathāyaṃ sāratthadīpaniyaṃ vajirabuddhiṭīkāyañca na kiñci vuttaṃ. Vimativinodaniyaṃ (vi. vi. ṭī. cūḷavagga 2.320) pana <bold>‘‘suvaṇṇarajatādivicitrānī</bold>ti saṅghikasenāsanaṃ sandhāya vuttaṃ. Puggalikaṃ pana suvaṇṇādivicitraṃ bhikkhussa sampaṭicchitumeva na vaṭṭati ‘na kenaci pariyāyena jātarūparajataṃ sāditabba’nti (mahāva. 299) vuttattā. Tenevettha aṭṭhakathāyaṃ (cūḷava. aṭṭha. 320) ‘saṅghikavihāre vā puggalikavihāre vā’ti vuttaṃ. Gonakādiakappiyabhaṇḍavisaye eva vuttaṃ ekabhikkhussapi tesaṃ gahaṇe dosābhāvā’’ti vuttaṃ.</paragraph>
    <subhead line="252">Upāhanakathā</subhead>
    <paragraph line="253">Upāhanakathāyaṃ <pageBreak edition="M" number="2.0374" /><bold>‘‘addāriṭṭhakavaṇṇā</bold>ti abhinavāriṭṭhaphalavaṇṇā, udakena tintakākapattavaṇṇātipi vadanti. <bold>Uṇṇāhi katapādukā</bold>ti uṇṇālomamayakambalehi, uṇṇālomehi eva vā katapādukā. <bold>Kāḷasīho</bold>ti kāḷamukhavānarajāti. Sesamettha pāḷito ca aṭṭhakathāto ca suviññeyyamevā’’ti sāratthadīpaniyaṃ (sārattha. ṭī. mahāvagga 3.246) vuttaṃ. Vimativinodaniyaṃ (vi. vi. ṭī. mahāvagga 2.246) pana <bold>‘‘addāriṭṭhakavaṇṇā</bold>ti allāriṭṭhaphalavaṇṇā, tintakākapakkhavaṇṇātipi vadanti. <bold>Rajana</bold>nti uparilittanīlādivaṇṇaṃ sandhāya vuttaṃ. Tenāha <bold>‘coḷakena puñchitvā’</bold>ti. Tañhi tathā puñchite vigacchati. Yaṃ pana cammassa duggandhāpanayanatthaṃ kāḷarattādirajanehi rañjitattā kāḷarattādivaṇṇaṃ hoti, taṃ coḷādīhi apanetuṃ na sakkā cammagatikameva, tasmā taṃ vaṭṭatīti daṭṭhabbaṃ. <bold>Khallaka</bold>nti sabbapaṇhipidhānacammaṃ aparigaḷanatthaṃ paṇhiyā uparibhāge apidhāya āropanabandhanamattaṃ vaṭṭati. <bold>Vicitrā</bold>ti saṇṭhānato vicitrapaṭṭā adhippetā, na vaṇṇato sabbaso apanetabbesu khallakādīsu paviṭṭhattā. Biḷālasadisamukhattā mahāulūkā <bold>pakkhibiḷālā</bold>ti vuccanti, tesaṃ cammaṃ nāma pakkhalomameva. <bold>Uṇṇāhi katapādukā</bold>ti ettha uṇṇāmayakambalehi katapādukā saṅgayhanti. <bold>Kāḷasīho</bold>ti <pageBreak edition="V" number="2.0276" /> kāḷamukhavānarajāti. <bold>Cammaṃ na vaṭṭatī</bold>ti nisīdanattharaṇaṃ kātuṃ na vaṭṭati, bhūmattharaṇādivasena paribhogo vaṭṭatevā’’ti vuttaṃ.</paragraph>
    <paragraph line="254">Vajirabuddhiṭīkāyaṃ (vajira. ṭī. mahāvagga 259) pana <bold>‘‘migamātuko</bold>ti tassa nāmaṃ, vātamigoti ca tassa nāmaṃ. <bold>‘Kāḷasīho</bold> kāḷamukho kapī’ti likhitaṃ. <bold>Cammaṃ na vaṭṭatī</bold>ti yena pariyāyena cammaṃ vaṭṭissati, so parato āvibhavissati. ‘Attano puggalikavasena <pageBreak edition="M" number="2.0375" /> paccāhāro paṭikkhitto’ti vuttaṃ. ‘Na, bhikkhave, kiñci cammaṃ dhāretabba’nti ettāvatā siddhe ‘na, bhikkhave, gocamma’nti idaṃ parato ‘anujānāmi, bhikkhave, sabbapaccantimesu janapadesu cammāni attharaṇānī’ti (mahāva. 259) ettha anumatippasaṅgabhayā vuttanti veditabba’’nti vuttaṃ.</paragraph>
    <subhead line="255">Yānakathā</subhead>
    <paragraph line="256">Yānakathāyaṃ ‘‘anujānāmi, bhikkhave, purisayuttaṃ hatthavaṭṭaka’’nti (mahāva. 253) ettha anujānāmi, bhikkhave, purisayuttaṃ, anujānāmi, bhikkhave, hatthavaṭṭakanti evaṃ paccekaṃ vākyaparisamāpanaṃ adhippetanti āha <bold>‘‘purisayuttaṃ itthisārathi vā…pe… purisā vā, vaṭṭatiyevā’’</bold>ti. <bold>‘‘Pīṭhakasivika</bold>nti pīṭhakayānaṃ. <bold>Pāṭaṅki</bold>nti andolikāyetaṃ adhivacana’’nti sāratthadīpaniyaṃ (sārattha. ṭī. mahāvagga 3.253) vuttaṃ, <bold>‘‘pīṭhakasivika</bold>nti phalakādinā kataṃ pīṭhakayānaṃ. <bold>Paṭapotalikaṃ</bold> andolikā. Sabbampi yānaṃ upāhanenapi gantuṃ asamatthassa gilānassa anuññāta’’nti vimativinodaniyaṃ (vi. vi. ṭī. mahāvagga 2.253).</paragraph>
    <subhead line="257">Cīvarakathā</subhead>
    <paragraph line="258" number="57"> Cīvarakathāyaṃ <bold>‘‘ahatakappāna</bold>nti ekavāradhotānaṃ. <bold>Utuddhaṭāna</bold>nti ututo dīghakālato uddhaṭānaṃ hatavatthakānaṃ, pilotikānanti vuttaṃ hoti. <bold>Pāpaṇike</bold>ti antarāpaṇato patitapilotikacīvare. <bold>Ussāho karaṇīyo</bold>ti pariyesanā kātabbā. Paricchedo panettha natthi, paṭṭasatampi vaṭṭati. Sabbamidaṃ sādiyantassa bhikkhuno vasena vuttaṃ. <bold>Aggaḷaṃ tunna</bold>nti ettha uddharitvā allīyāpanakhaṇḍaṃ <bold>aggaḷaṃ,</bold> suttena saṃsibbitaṃ <bold>tunnaṃ,</bold> vaṭṭetvā karaṇaṃ <bold>ovaṭṭikaṃ. Kaṇḍupakaṃ</bold><pageBreak edition="V" number="2.0277" /> vuccati muddikā. <bold>Daḷīkamma</bold>nti anuddharitvāva upassayaṃ katvā allīyāpanakaṃ <pageBreak edition="M" number="2.0376" /> vatthakhaṇḍa’’nti aṭṭhakathāyaṃ āgataṃ. Sāratthadīpaniyaṃ (sārattha. ṭī. mahāvagga 3.348) pana <bold>‘‘acchupeyya</bold>nti patiṭṭhapeyyaṃ. <bold>Hatavatthakāna</bold>nti kālātītavatthānaṃ. <bold>Uddharitvā allīyāpanakhaṇḍa</bold>nti dubbalaṭṭhānaṃ apanetvā allīyāpanavatthakhaṇḍa’’nti vuttaṃ. <bold>Diguṇaṃ saṅghāṭi</bold>nti dupaṭṭaṃ saṅghāṭiṃ. <bold>Ekacciya</bold>nti ekapaṭṭaṃ aggapaṭṭaṃ. <bold>Aggaḷaṃ ajjhāpessa</bold>nti jiṇṇaṭṭhāne pilotikakhaṇḍaṃ laggāpeyyaṃ.</paragraph>
    <subhead line="259">Chinnacīvarakathā</subhead>
    <paragraph line="260">Chinnacīvarakathāyaṃ <bold>tīsu pana cīvaresu dve vā ekaṃ vā chinditvā kātabba</bold>nti ettha ‘‘anujānāmi, bhikkhave, chinnakaṃ saṅghāṭiṃ chinnakaṃ uttarāsaṅgaṃ chinnakaṃ antaravāsaka’’nti (mahāva. 345) vacanato pañcakhaṇḍasattakhaṇḍādivasena chinditvāva kātabbaṃ, na acchinditvāti attho. <bold>Sace nappahoti, āgantukapaṭṭaṃ dātabba</bold>nti ettha yadi chinditvā kate tiṇṇampi cīvarānaṃ atthāya sāṭako nappahoti, dve cīvarāni chinnakāni kātabbāni, ekaṃ cīvaraṃ acchinnakaṃ kattabbaṃ. Dvīsu cīvaresu chinditvā katesu sāṭako nappahoti, dve cīvarāni acchinnakāni, ekaṃ cīvaraṃ chinnakaṃ kātabbaṃ. Ekasmimpi cīvare chinditvā kate sāṭako nappahoti, evaṃ sati acchinditvā āgantukapaṭṭaṃ dātabbanti attho. Tamatthaṃ pāḷiyā sādhetuṃ <bold>‘‘vuttañheta’’</bold>ntiādimāha. Tattha <bold>anvādhikampi āropetu</bold>nti evaṃ appahonte sati āgantukapaṭṭampi āropetuṃ anujānāmīti attho.</paragraph>
    <subhead line="261">Akappiyacīvarakathā</subhead>
    <paragraph line="262">Akappiyacīvarakathāyaṃ ‘‘naggiyaṃ kusacīraṃ phalakacīraṃ kesakambalaṃ vāḷakambalaṃ ulūkapakkhikaṃ ajinakkhipa’’nti imāni titthiyasamādānattā thullaccayavatthūnīti bhagavatā paṭikkhittāni <pageBreak edition="M" number="2.0377" />. Tattha <bold>naggiya</bold>nti naggabhāvo acelakabhāvo. <bold>Kusacīra</bold>nti kusena ganthetvā katacīvaraṃ. <bold>Vākacīra</bold>nti tāpasānaṃ vakkalaṃ. <bold>Phalakacīra</bold>nti phalakasaṇṭhānāni phalakāni sibbitvā katacīvaraṃ. <bold>Kesakambala</bold>nti kesehi tante vāyitvā katakambalaṃ. <bold>Vālakambala</bold>nti cāmarīvālehi vāyitvā katakambalaṃ. <bold>Ulūkapakkhika</bold>nti ulūkasakuṇassa pakkhehi katanivāsanaṃ <pageBreak edition="V" number="2.0278" />. <bold>Ajinakkhipa</bold>nti salomaṃ sakhuraṃ ajinamigacammaṃ. Tāni titthiyaddhajabhūtāni acīvarabhāvena pākaṭānīti ācariyena idha na vuttāni. Potthako pana apākaṭoti taṃ vatvā sabbanīlakādīni dukkaṭavatthukāni vuttāni. <bold>‘‘Tipaṭṭacīvarassa vā majjhe dātabbānī’’</bold>ti vuttattā tipaṭṭacīvaraṃ dhāretuṃ vaṭṭatīti siddhaṃ. Tipaṭṭādīnañca bahupaṭṭacīvarānaṃ antare īdisāni asāruppavaṇṇāni paṭapilotikāni kātabbānīti dasseti. <bold>Kañcukaṃ</bold> nāma sīsato paṭimuñcitvā kāyāruḷhavatthaṃ. Tenāha <bold>‘‘phāletvā rajitvā paribhuñjituṃ vaṭṭatī’’</bold>ti. <bold>Veṭhana</bold>nti sīsaveṭhanaṃ. <bold>Tirīṭa</bold>nti makuṭaṃ. Tassa visesaṃ dassetuṃ <bold>‘‘tirīṭakaṃ panā’’</bold>tiādimāha.</paragraph>
    <subhead line="263">Cīvaravicāraṇakathā</subhead>
    <paragraph line="264">Cīvaravicāraṇakathāyaṃ ‘‘paṇḍito, bhikkhave, ānando, mahāpañño, bhikkhave, ānando. Yatra hi nāma mayā saṃkhittena bhāsitassa vitthārena atthaṃ ājānissati, kusimpi nāma karissati, aḍḍhakusimpi nāma karissati, maṇḍalampi nāma karissati, aḍḍhamaṇḍalampi nāma karissati, vivaṭṭampi nāma karissati, anuvivaṭṭampi nāma karissati, gīveyyakampi nāma karissati, jaṅgheyyakampi nāma karissati, bāhantampi nāma karissati, chinnakaṃ bhavissati, satthalūkhaṃ samaṇasāruppaṃ paccatthikānañca anabhicchita’’nti (mahāva. 345) vacanato ‘‘passasi <pageBreak edition="M" number="2.0378" /> tvaṃ, ānanda, magadhakhettaṃ acchibaddhaṃ pāḷibaddhaṃ mariyādabaddhaṃ siṅghāṭakabaddha’’nti bhagavato saṃkhittena vuttavacanaṃ sutvā āyasmā ānando bhagavato ajjhāsayānurūpaṃ sambahulānaṃ bhikkhūnaṃ cīvaraṃ saṃvidahi. Tathā idānipi evarūpaṃ cīvaraṃ saṃvidahitabbaṃ.</paragraph>
    <paragraph line="265">Tattha <bold>‘‘acchibaddha</bold>nti caturassakedārabaddhaṃ. <bold>Pāḷibaddha</bold>nti āyāmato ca vitthārato ca dīghamariyādabaddhaṃ. <bold>Mariyādabaddha</bold>nti antarantarā rassamariyādabaddhaṃ. <bold>Siṅghāṭakabaddha</bold>nti mariyādāya mariyādaṃ vinivijjhitvā gataṭṭhāne siṅghāṭakabaddhaṃ, catukkasaṇṭhānanti attho. <bold>Yatra hi nāmā</bold>ti yo nāma. <bold>Kusimpi nāmā</bold>tiādīsu <bold>kusī</bold>ti āyāmato ca vitthārato ca anuvātādīnaṃ dīghapaṭṭānametaṃ adhivacanaṃ. <bold>Aḍḍhakusī</bold>ti antarantarārassapaṭṭānaṃ nāmaṃ. <bold>Maṇḍala</bold>nti pañcakhaṇḍikassa cīvarassa ekekasmiṃ khaṇḍe mahāmaṇḍalaṃ. <bold>Aḍḍhamaṇḍala</bold>nti khuddakamaṇḍalaṃ. <bold>Vivaṭṭa</bold>nti maṇḍalañca aḍḍhamaṇḍalañca ekato katvā sibbitaṃ majjhimakhaṇḍaṃ. <bold>Anuvivaṭṭa</bold>nti tassa ubhosu passesu dve khaṇḍāni. <bold>Gīveyyaka</bold>nti gīvāveṭhanaṭṭhāne daḷhīkaraṇatthaṃ aññasuttasaṃsibbitaṃ <pageBreak edition="V" number="2.0279" /> āgantukapaṭṭaṃ. <bold>Jaṅgheyyaka</bold>nti jaṅghapāpuṇanaṭṭhāne tatheva saṃsibbitaṃ paṭṭaṃ. Gīvāṭṭhāne ca jaṅghaṭṭhāne ca paṭṭānametaṃ nāmanti. <bold>Bāhanta</bold>nti anuvivaṭṭānaṃ bahi ekekaṃ khaṇḍaṃ. Iti pañcakhaṇḍikacīvarenetaṃ vicāritanti. Atha vā <bold>anuvivaṭṭa</bold>nti vivaṭṭassa ekapassato dvinnaṃ ekapassato dvinnanti catunnampi khaṇḍānametaṃ nāmaṃ. <bold>Bāhanta</bold>nti suppamāṇaṃ cīvaraṃ pārupantena saṃharitvā bāhāya upari ṭhapitā ubho antā bahimukhā tiṭṭhanti, tesaṃ etaṃ nāmaṃ. Ayameva hi nayo mahāaṭṭhakathāyaṃ vutto’’ti aṭṭhakathāyaṃ (mahāva. aṭṭha. 345) āgato.</paragraph>
    <subhead line="266">Cīvarasibbanakathā</subhead>
    <paragraph line="267">Daṇḍakathinenacīvarasibbanakathāyaṃ <pageBreak edition="M" number="2.0379" /> – tena kho pana samayena bhikkhū tattha tattha khīlaṃ nikkhanitvā sambandhitvā cīvaraṃ sibbenti, cīvaraṃ vikaṇṇaṃ hoti. Bhagavato etamatthaṃ ārocesuṃ – anujānāmi, bhikkhave, kathinaṃ kathinarajjuṃ, tattha tattha obandhitvā cīvaraṃ sibbetunti. Visame kathinaṃ pattharanti, kathinaṃ paribhijjati…pe… na, bhikkhave, visame kathinaṃ pattharitabbaṃ, yo patthareyya, āpatti dukkaṭassāti.</paragraph>
    <paragraph line="268">Chamāya kathinaṃ pattharanti, kathinaṃ paṃsukitaṃ hoti. Anujānāmi, bhikkhave, tiṇasanthārakanti. Kathinassa anto jīrati. Anujānāmi, bhikkhave, anuvātaṃ paribhaṇḍaṃ āropetunti. Kathinaṃ nappahoti. Anujānāmi, bhikkhave, daṇḍakathinaṃ bidalakaṃ salākaṃ vinandhanarajjuṃ vinandhanasuttakaṃ vinandhitvā cīvaraṃ sibbetunti. Suttantarikāyo visamā honti. Anujānāmi, bhikkhave, kaḷimbhakanti. Suttā vaṅkā honti. Anujānāmi, bhikkhave, moghasuttakanti.</paragraph>
    <paragraph line="269">Tena kho pana samayena bhikkhū adhotehi pādehi kathinaṃ akkamanti, kathinaṃ dussati. Bhagavato etamatthaṃ ārocesuṃ – na, bhikkhave, adhotehi pādehi kathinaṃ akkamitabbaṃ, yo akkameyya, āpatti dukkaṭassāti.</paragraph>
    <paragraph line="270">Tena kho pana samayena bhikkhū allehi pādehi kathinaṃ akkamanti, kathinaṃ dussati. Bhagavato <pageBreak edition="V" number="2.0280" /> etamatthaṃ ārocesuṃ – na, bhikkhave, allehi pādehi kathinaṃ akkamitabbaṃ, yo akkameyya, āpatti dukkaṭassāti.</paragraph>
    <paragraph line="271">Tena kho pana samayena bhikkhū saupāhanā kathinaṃ akkamanti, kathinaṃ dussati. Bhagavato etamatthaṃ ārocesuṃ – na, bhikkhave, saupāhanena kathinaṃ akkamitabbaṃ. Yo akkameyya, āpatti dukkaṭassāti.</paragraph>
    <paragraph line="272">Tena <pageBreak edition="M" number="2.0380" /> kho pana samayena bhikkhū cīvaraṃ sibbantā aṅguliyā paṭiggaṇhanti, aṅguliyo dukkhā honti. Bhagavato etamatthaṃ ārocesuṃ – anujānāmi, bhikkhave, paṭiggahanti.</paragraph>
    <paragraph line="273">Tena kho pana samayena chabbaggiyā bhikkhū uccāvace paṭiggahe dhārenti suvaṇṇamayaṃ rūpiyamayaṃ. Manussā ujjhāyanti khīyanti vipācenti ‘‘seyyathāpi gihī kāmabhogino’’ti. Bhagavato etamatthaṃ ārocesuṃ – na, bhikkhave, uccāvacā paṭiggahā dhāretabbā, yo dhāreyya, āpatti dukkaṭassāti. Anujānāmi, bhikkhave, aṭṭhimayaṃ…pe… saṅkhanābhimayanti.</paragraph>
    <paragraph line="274">Tena kho pana samayena sūciyopi satthakāpi paṭiggahāpi nassanti. Bhagavato etamatthaṃ ārocesuṃ – anujānāmi, bhikkhave, āvesanavitthakanti. Āvesanavitthake samākulā honti. Bhagavato etamatthaṃ ārocesuṃ – anujānāmi, bhikkhave, paṭiggahathavikanti. Aṃsabaddhako na hoti…pe… anujānāmi, bhikkhave, aṃsabaddhakaṃ bandhanasuttakanti.</paragraph>
    <paragraph line="275">Tena kho pana samayena bhikkhū abbhokāse cīvaraṃ sibbantā sītenapi uṇhenapi kilamanti. Bhagavato etamatthaṃ ārocesuṃ – anujānāmi, bhikkhave, kathinasālaṃ kathinamaṇḍapanti. Kathinasālā nīcavatthukā hoti, udakena ottharīyati. Bhagavato etamatthaṃ ārocesuṃ – anujānāmi, bhikkhave, uccavatthukaṃ kātunti. Cayo paripatati. Anujānāmi, bhikkhave, cinituṃ tayo caye iṭṭhakacayaṃ, silācayaṃ, dārucayanti. Ārohantā vihaññanti. Anujānāmi, bhikkhave, tayo sopāne iṭṭhakasopānaṃ, silāsopānaṃ, dārusopānanti. Ārohantā paripatanti. Anujānāmi, bhikkhave, ālambanabāhanti. Kathinasālāya tiṇacuṇṇaṃ paripatati <pageBreak edition="V" number="2.0281" />. Anujānāmi, bhikkhave, ogumphetvā <pageBreak edition="M" number="2.0381" /> ullittāvalittaṃ kātuṃ setavaṇṇaṃ kāḷavaṇṇaṃ gerukaparikammaṃ mālākammaṃ latākammaṃ makaradantakaṃ pañcapaṭikaṃ cīvararajjunti.</paragraph>
    <paragraph line="276">Tena kho pana samayena bhikkhū cīvaraṃ sibbetvā tatheva kathinaṃ ujjhitvā pakkamanti, undūrehipi upacikāhipi khajjati. Bhagavato etamatthaṃ ārocesuṃ – anujānāmi, bhikkhave, kathinaṃ saṅgharitunti. Kathinaṃ paribhijjati. Anujānāmi, bhikkhave, goghaṃsikāya kathinaṃ saṅgharitunti. Kathinaṃ viniveṭhiyati. Anujānāmi, bhikkhave, bandhanarajjunti.</paragraph>
    <paragraph line="277">Tena kho pana samayena bhikkhū kuṭṭepi thambhepi kathinaṃ ussāpetvā pakkamanti, paripatitvā kathinaṃ bhijjati. Bhagavato etamatthaṃ ārocesuṃ – anujānāmi, bhikkhave, bhittikhīle vā nāgadante vā laggetunti. Ayaṃ khuddakavatthukhandhake āgato pāḷipāṭho.</paragraph>
    <paragraph line="278"><bold>‘‘Kathina</bold>nti nisseṇimpi, tattha attharitabbakaṭasārakakilañjānaṃ aññatarampi. <bold>Kathinarajju</bold>nti yāya dupaṭṭacīvaraṃ sibbantā kathine cīvaraṃ vibandhanti. <bold>Kathinaṃ nappahotī</bold>ti dīghassa bhikkhuno pamāṇena kataṃ kathinaṃ ittarassa bhikkhuno cīvaraṃ patthariyamānaṃ nappahoti, antoyeva hoti, daṇḍake na pāpuṇātīti attho. <bold>Daṇḍakathina</bold>nti tassa majjhe ittarassa bhikkhuno pamāṇena aññaṃ nisseṇiṃ bandhituṃ anujānāmīti attho. <bold>Bidalaka</bold>nti daṇḍakathinappamāṇena kaṭasārakassa pariyante paṭisaṃharitvā duguṇakaraṇaṃ. <bold>Salāka</bold>nti dupaṭṭacīvarassa antare pavesanasalākaṃ. <bold>Vinandhanarajju</bold>nti mahānisseṇiyā saddhiṃ khuddakanisseṇiṃ vinandhituṃ rajjuṃ. <bold>Vinandhanasuttaka</bold>nti khuddakanisseṇiyā cīvaraṃ vinandhituṃ suttakaṃ. <bold>Vinandhitvā cīvaraṃ sibbitu</bold>nti tena suttakena tattha cīvaraṃ vinandhitvā <pageBreak edition="M" number="2.0382" /> sibbetuṃ. <bold>Visamā hontī</bold>ti kāci khuddakā honti, kāci mahantā. <bold>Kaḷimbhaka</bold>nti pamāṇasaññākaraṇaṃ yaṃ kiñci tālapaṇṇādiṃ. <bold>Moghasuttaka</bold>nti vaḍḍhakīnaṃ dārūsu kāḷasuttena viya haliddisuttena saññākaraṇaṃ. <bold>Aṅguliyā paṭiggaṇhantī</bold>ti sūcimukhaṃ aṅguliyā paṭicchanti. <bold>Paṭiggaha</bold>nti aṅgulikosakaṃ. <bold>Āvesanavitthakaṃ</bold> nāma yaṃ kiñci pāticaṅkoṭakādi. <bold>Uccavatthuka</bold>nti paṃsuṃ ākiritvā uccavatthukaṃ kātuṃ anujānāmīti attho. <bold>Ogumphetvā ullittāvalittaṃ kātu</bold>nti chadanaṃ odhunitvā ghanadaṇḍakaṃ katvā anto ceva bahi ca mattikāya limpitunti attho. <bold>Goghaṃsikāyā</bold>ti veḷuṃ vā rukkhadaṇḍakaṃ <pageBreak edition="V" number="2.0282" /> vā anto katvā tena saddhiṃ saṃharitunti attho. <bold>Bandhanarajju</bold>nti tathā saṃharitassa bandhanarajju’’nti ayaṃ aṭṭhakathāpāṭho (cūḷava. aṭṭha. 256).</paragraph>
    <paragraph line="279"><bold>‘‘Anuvātaṃ paribhaṇḍa</bold>nti kilañjādīsu karotīti gaṇṭhipadesu vuttaṃ. <bold>Bidalaka</bold>nti duguṇakaraṇasaṅkhātassa kiriyāvisesassa adhivacanaṃ. Kassa duguṇakaraṇaṃ? Yena kilañjādinā mahantaṃ kathinaṃ atthataṃ, tassa. Tañhi daṇḍakathinappamāṇena pariyante saṃharitvā duguṇaṃ kātabbaṃ. <bold>Paṭiggaha</bold>nti aṅgulikañcukaṃ. <bold>Pāti</bold> nāma paṭiggahasaṇṭhānena kato bhājanaviseso. <bold>Na sammatī</bold>ti nappahoti. <bold>Nīcavatthukaṃ cinitu</bold>nti bahikuṭṭassa samantato nīcavatthukaṃ katvā cinitu’’nti sāratthadīpaniyaṃ (sārattha. ṭī. cūḷavagga 3.260-262).</paragraph>
    <paragraph line="280"><bold>‘‘Nisseṇimpī</bold>ti catūhi daṇḍehi cīvarappamāṇena āyatacaturassaṃ katvā baddhapaṭalampi. Ettha hi cīvarakoṭiyo samakaṃ bandhitvā cīvaraṃ yathāsukhaṃ sibbanti. <bold>Tattha attharitabba</bold>nti tassā nisseṇiyā upari cīvarassa upatthambhanatthāya attharitabbaṃ. Kathinasaṅkhātāya nisseṇiyā cīvarassa bandhanakarajju kathinarajjūti <pageBreak edition="M" number="2.0383" /> majjhimapadalopī samāsoti āha <bold>‘‘yāyā’’</bold>tiādi. Tattha yasmā dvinnaṃ paṭalānaṃ ekasmiṃ adhike jāte tattha valiyo honti, tasmā dupaṭṭacīvarassa paṭaladvayampi samakaṃ katvā bandhanakarajju kathinarajjūti veditabbaṃ. Pāḷiyaṃ (cūḷava. 256) <bold>kathinassa anto jīratī</bold>ti kathine baddhassa cīvarassa pariyanto jīratī’’ti vimativinodaniyaṃ vuttaṃ.</paragraph>
    <paragraph line="281"><bold>‘‘Bidalakaṃ</bold> nāma diguṇakaraṇasaṅkhātassa kiriyāvisesassa adhivacanaṃ. Kassa diguṇakaraṇaṃ? Yena kilañjādinā mahantaṃ kathinaṃ atthataṃ, tassa. Tañhi daṇḍakathinappamāṇena pariyante saṃharitvā diguṇaṃ kātabbaṃ, aññathā khuddakacīvarassa anuvātaparibhaṇḍādividhānakaraṇe hatthassa okāso na hoti. Salākāya sati dvinnaṃ cīvarānaṃ aññataraṃ ñatvā sibbitāsibbitaṃ sukhaṃ paññāyati. Daṇḍakathine kate na bahūhi sahāyehi payojanaṃ. ‘Asaṃkuṭitvā cīvaraṃ samaṃ hoti, koṇāpi samā hontī’ti likhitaṃ, ‘haliddisuttena saññākaraṇa’nti vuttattā ‘haliddisuttena cīvaraṃ sibbetumpi vaṭṭatī’ti siddhaṃ. Tattha hi keci akappiyasaññino. <bold>Paṭiggaho</bold> nāma aṅgulikoso. <bold>Pātī</bold>ti paṭiggahasaṇṭhānaṃ. <bold>Paṭiggahathavika</bold>nti <pageBreak edition="V" number="2.0283" /> aṅgulikosathavika’’nti vajirabuddhiṭīkāyaṃ (vajira. ṭī. cūḷavagga 256) āgataṃ.</paragraph>
    <subhead line="282">Gahapaticīvarādikathā</subhead>
    <paragraph line="283">Gahapaticīvarādikathāyaṃ ‘‘anujānāmi, bhikkhave, gahapaticīvaraṃ, yo icchati, paṃsukūliko hotu, yo icchati, gahapaticīvaraṃ sādiyatu, itarītarenapāhaṃ, bhikkhave, santuṭṭhiṃ vaṇṇemī’’ti (mahāva. 337) vacanato asamādinnadhutaṅgo yo bhikkhu paṃsukūlaṃ dhāretuṃ icchati, tena paṃsukūlikena bhavitabbaṃ <pageBreak edition="M" number="2.0384" />. Yo pana gihīhi dinnaṃ gahapaticīvaraṃ sādiyituṃ icchati, tena gahapaticīvarasādiyakena bhavitabbaṃ. Samādinnadhutaṅgo pana bhikkhu ‘‘gahapaticīvaraṃ paṭikkhipāmi, paṃsukūlikaṅgaṃ samādiyāmī’’ti adhiṭṭhahanato gahapaticīvaraṃ sādiyituṃ na vaṭṭati. <bold>Gahapaticīvara</bold>nti gahapatīhi dinnaṃ cīvaraṃ. <bold>Itarītarenapī</bold>ti appagghenapi mahagghenapi yena kenacīti attho.</paragraph>
    <paragraph line="284"><bold>‘‘Itarītarenā</bold>ti itarena itarena. <bold>Itara</bold>-saddo pana aniyamavacano dvikkhattuṃ vuccamāno yaṃkiñci-saddehi samānattho hotīti vuttaṃ <bold>appagghenapi mahagghenapi yena kenacī’’</bold>ti sāratthadīpaniyaṃ (sārattha. ṭī. mahāvagga 3.337), ‘‘anujānāmi, bhikkhave, pāvāraṃ, anujānāmi, bhikkhave, koseyyapāvāraṃ, anujānāmi, bhikkhave, kojava’’nti (mahāva. 337) vacanato pāvārādīnipi sampaṭicchituṃ vaṭṭati. Tattha <bold>pāvāro</bold>ti salomako kappāsādibhedo. <bold>Anujānāmi, bhikkhave, kojava</bold>nti ettha pakatikojavameva vaṭṭati, mahāpiṭṭhiyakojavaṃ na vaṭṭati. <bold>Kojava</bold>nti uṇṇāmayo pāvārasadiso. <bold>‘‘Mahāpiṭṭhi kojava</bold>nti hatthipiṭṭhīsu attharitabbatāya ‘mahāpiṭṭhiya’nti laddhasamaññaṃ caturaṅgulapupphaṃ kojava’’nti sāratthadīpaniyaṃ (sārattha. ṭī. mahāvagga 3.337) vuttaṃ. Vimativinodaniyampi (vi. vi. ṭī. mahāvagga 2.337) <bold>‘‘mahāpiṭṭhiyakojava</bold>nti hatthipiṭṭhiyaṃ attharitabbatāya ‘mahāpiṭṭhiya’nti laddhasamaññaṃ uṇṇāmayattharaṇa’’nti vuttaṃ. Vajirabuddhiṭīkāyaṃ (vajira. ṭī. mahāvagga 337) pana <bold>‘‘mahāpiṭṭhiyakojavaṃ</bold> nāma atirekacaturaṅgulapupphaṃ kirā’’ti vuttaṃ. ‘‘Anujānāmi, bhikkhave, kambala’’nti (mahāva. 338) vacanato aḍḍhakāsiyādīni mahagghānipi kambalāni vaṭṭanti <pageBreak edition="V" number="2.0284" />. <bold>Aḍḍhakāsiya</bold>nti ettha <bold>kāsī</bold>ti sahassaṃ vuccati, taṃagghanako kāsiyo. Ayaṃ pana pañca satāni agghati, tasmā aḍḍhakāsiyoti vutto.</paragraph>
    <subhead line="285">Chacīvarakathā</subhead>
    <paragraph line="286">Chacīvarakathāyaṃ <pageBreak edition="M" number="2.0385" /> ‘‘anujānāmi, bhikkhave, cha cīvarāni khomaṃ kappāsikaṃ koseyyaṃ kambalaṃ sāṇaṃ bhaṅga’’nti (mahāva. 339) vacanato khomādīni cha cīvarāni dukūlādīni cha anulomacīvarāni ca vaṭṭanti. Tattha <bold>‘‘khoma</bold>nti khomasuttehi vāyitaṃ khomapaṭṭacīvaraṃ. <bold>Kappāsika</bold>nti kappāsato nibbattasuttehi vāyitaṃ. <bold>Koseyya</bold>nti kosakārakapāṇakehi nibbattasuttehi vāyitaṃ. <bold>Kambala</bold>nti uṇṇāmayacīvaraṃ. <bold>Sāṇa</bold>nti sāṇasuttehi katacīvaraṃ. <bold>Bhaṅga</bold>nti khomasuttādīni sabbāni, ekaccāni vā missetvā katacīvaraṃ. Bhaṅgampi vākamayamevāti keci. Dukūlaṃ paṭṭuṇṇaṃ somārapaṭaṃ cīnapaṭaṃ iddhijaṃ devadinnanti imāni pana cha cīvarāni etesaṃyeva anulomānīti visuṃ na vuttāni. <bold>Dukūla</bold>ñhi sāṇassa anulomaṃ vākamayattā. Paṭṭuṇṇadese sañjātavatthaṃ <bold>paṭṭuṇṇaṃ</bold>. ‘Paṭṭuṇṇakoseyyaviseso’ti hi abhidhānakose vuttaṃ. Somāradese cīnadese ca jātavatthāni <bold>somāracīnapaṭāni</bold>. Paṭṭuṇṇādīni tīṇi koseyyassa anulomāni pāṇakehi katasuttamayattā. <bold>Iddhijaṃ</bold> ehibhikkhūnaṃ puññiddhiyā nibbattacīvaraṃ, taṃ khomādīnaṃ aññataraṃ hotīti tesaṃ eva anulomaṃ. Devatāhi dinnaṃ cīvaraṃ <bold>devadinnaṃ</bold>. Kapparukkhe nibbattaṃ jāliniyā devakaññāya anuruddhattherassa dinnavatthasadisaṃ, tampi khomādīnaṃyeva anulomaṃ hoti tesu aññatarabhāvato’’ti sāratthadīpaniyaṃ (sārattha. ṭī. 2.462-463) vuttaṃ.</paragraph>
    <paragraph line="287">Vimativinodaniyaṃ (vi. vi. ṭī. 1.463) pana <bold>‘‘khoma</bold>nti khomasuttehi vāyitaṃ khomapaṭacīvaraṃ, taṃ vākamayanti vadanti. Kappāsasuttehi vāyitaṃ <bold>kappāsikaṃ</bold>. Evaṃ sesānipi. <bold>Kambala</bold>nti eḷakādīnaṃ lomamayasuttena vāyitaṃ paṭaṃ. <bold>Bhaṅga</bold>nti khomasuttādīni sabbāni, ekaccāni vā missetvā vāyitaṃ cīvaraṃ, bhaṅgampi vākamayamevāti keci <pageBreak edition="M" number="2.0386" />. Dukūlaṃ paṭṭuṇṇaṃ somārapaṭaṃ cīnapaṭaṃ iddhijaṃ devadinnanti imāni cha cīvarāni etesaññeva anulomānīti visuṃ na vuttāni. <bold>Dukūla</bold>ñhi sāṇassa anulomaṃ vākamayattā. ‘Paṭṭuṇṇaṃ koseyyaviseso’ti abhidhānakose vuttaṃ. Somāradese cīnadese ca jātavatthāni <bold>somāracīnapaṭāni</bold>. Paṭṭuṇṇādīni tīṇi <pageBreak edition="V" number="2.0285" /> koseyyassa anulomāni pāṇakehi katasuttamayattā. <bold>Iddhija</bold>nti ehibhikkhūnaṃ puññiddhiyā nibbattacīvaraṃ, kapparukkhehi nibbattaṃ, devadinnañca khomādīnaṃ aññataraṃ hotīti tesaṃ sabbesaṃ anulomānī’’ti vuttaṃ.</paragraph>
    <subhead line="288">Rajanādikathā</subhead>
    <paragraph line="289">Rajanādikathāyaṃ ‘‘anujānāmi, bhikkhave, cha rajanāni mūlarajanaṃ khandharajanaṃ tacarajanaṃ pattarajanaṃ puppharajanaṃ phalarajana’’nti vacanato imesu chasu rajanesu ekakena cīvaraṃ rajitabbaṃ, na chakaṇena vā paṇḍumattikāya vā rajitabbaṃ. Tāya rajitacīvaraṃ dubbaṇṇaṃ hoti. Charajanānaṃ sarūpaṃ heṭṭhā parikkhārakathāyaṃ vuttameva. Tattha <bold>chakaṇenā</bold>ti gomayena. <bold>Paṇḍumattikāyā</bold>ti tambamattikāya. ‘‘Anujānāmi, bhikkhave, rajanaṃ pacituṃ cullaṃ rajanakumbhi’’nti (mahāva. 344) vacanato sītudakāya cīvaraṃ na rajitabbaṃ. Tāya hi rajitacīvaraṃ duggandhaṃ hoti. Tattha <bold>sītudakā</bold>ti apakkarajanaṃ vuccati. ‘‘Anujānāmi, bhikkhave, uttarāḷumpaṃ bandhitu’’nti vacanato uttarāḷumpaṃ bandhituṃ vaṭṭati. Tattha <bold>uttarāḷumpa</bold>nti vaṭṭādhārakaṃ, rajanakumbhiyā majjhe ṭhapetvā taṃ ādhārakaṃ parikkhipitvā rajanaṃ pakkhipituṃ anujānāmīti attho. Evañhi kate rajanaṃ na uttarati. Tattha <bold>‘‘rajanakumbhiyā majjhe ṭhapetvā</bold>ti antorajanakumbhiyā majjhe ṭhapetvā. Evaṃ vaṭṭādhārake antorajanakumbhiyā pakkhitte majjhe udakaṃ tiṭṭhati, vaṭṭādhārakato bahi samantā antokumbhiyaṃ rajanacchalli. <bold>Pakkhipitu</bold>nti <pageBreak edition="M" number="2.0387" /> rajanacchalliṃ pakkhipitu’’nti sāratthadīpaniyaṃ (sārattha. ṭī. mahāvagga 3.344) vuttaṃ. Vimativinodaniyaṃ (vi. vi. ṭī. mahāvagga 2.344) pana <bold>‘‘evañhi kate</bold>ti vaṭṭādhārassa anto rajanodakaṃ, bahi challikañca katvā viyojane kate. <bold>Na uttaratī</bold>ti kevalaṃ udakato pheṇuṭṭhānābhāvā na uttaratī’’ti vuttaṃ. Vajirabuddhiṭīkāyaṃ (vajira. ṭī. mahāvagga 344) pana ‘‘gomaye āpatti natthi, virūpattā vāritaṃ. Kuṅkumapupphaṃ na vaṭṭatīti vadantī’’ti vuttaṃ.</paragraph>
    <paragraph line="290">‘‘Anujānāmi, bhikkhave, udake vā nakhapiṭṭhikāya vā thevakaṃ dātu’’nti (mahāva. 344) vacanato tathā katvā rajanassa pakkāpakkabhāvo jānitabbo. Tattha <bold>udake vā nakhapiṭṭhikāya vā</bold>ti sace paripakkaṃ hoti, udakapātiyā dinno thevo sahasā na visarati, nakhapiṭṭhiyampi avisaranto tiṭṭhati. ‘‘Anujānāmi, bhikkhave, rajanuḷuṅkaṃ daṇḍakathālaka’’nti (mahāva. 344) vacanato <pageBreak edition="V" number="2.0286" /> rajanassa olokanakāle kumbhiyā rakkhaṇatthaṃ uḷuṅkadaṇḍakathālikāni icchitabbāni. Tattha <bold>rajanuḷuṅka</bold>nti rajanauḷuṅkaṃ. <bold>Daṇḍakathālaka</bold>nti daṇḍameva daṇḍakaṃ. ‘‘Anujānāmi, bhikkhave, rajanakolambaṃ rajanaghaṭa’’nti (mahāva. 344) vacanato tānipi icchitabbāni. Tattha <bold>rajanakolamba</bold>nti rajanakuṇḍaṃ. Tattha <bold>rajanakuṇḍa</bold>nti pakkarajanaṭṭhapanakaṃ mahāghaṭaṃ. ‘‘Anujānāmi, bhikkhave, rajanadoṇika’’nti (mahāva. 344) vacanato pātiyampi patte cīvare maddante cīvarassa paribhijjanato cīvararakkhaṇatthaṃ rajanadoṇikā icchitabbā. ‘‘Anujānāmi, bhikkhave, tiṇasantharaka’’nti (mahāva. 344) vacanato chamāya cīvare patthariyamāne cīvarassa paṃsukitattā tato rakkhaṇatthaṃ tiṇasantharaṃ kātabbaṃ. ‘‘Anujānāmi, bhikkhave, cīvaravaṃsaṃ cīvararajju’’nti (mahāva. 344) vacanato tiṇasanthārake upacikādīhi khajjamāne cīvaravaṃse vā cīvararajjuyā <pageBreak edition="M" number="2.0388" /> vā cīvaraṃ pattharitabbaṃ majjhena cīvare laggite rajanassa ubhato gaḷitattā.</paragraph>
    <paragraph line="291">‘‘Anujānāmi, bhikkhave, kaṇṇe bandhitu’’nti (mahāva. 344) vacanato kaṇṇe bandhitabbaṃ cīvarassa kaṇṇe bandhiyamāne kaṇṇassa jiṇṇattā. ‘‘Anujānāmi, bhikkhave, kaṇṇasuttaka’’nti (mahāva. 344) vacanato kaṇṇasuttakena bandhitabbaṃ evaṃ bandhante rajanassa ekato gaḷitattā. ‘‘Anujānāmi, bhikkhave, samparivattakaṃ samparivattakaṃ rajetuṃ, na ca acchinne theve pakkamitu’’nti (mahāva. 344) vacanato tathā rajitabbaṃ. Yāva rajanabindu gaḷitaṃ na chijjati, tāva na aññatra gantabbaṃ. ‘‘Anujānāmi, bhikkhave, udake osāretu’’nti (mahāva. 344) vacanato patthinnaṃ cīvaraṃ udake osāretabbaṃ. Tattha <bold>patthinna</bold>nti atirajitattā thaddhaṃ. <bold>Udake osāretu</bold>nti udake pakkhipitvā ṭhapetuṃ. Rajane pana nikkhante taṃ udakaṃ chaḍḍetvā cīvaraṃ madditabbaṃ. ‘‘Anujānāmi, bhikkhave, pāṇinā ākoṭetu’’nti (mahāva. 344) vacanato pharusaṃ cīvaraṃ pāṇinā ākoṭetabbaṃ. ‘‘Na, bhikkhave, acchinnakāni cīvarāni dhāretabbāni, yo dhāreyya, āpatti dukkaṭassā’’ti (mahāva. 344) vacanato acchinnakāni cīvarāni dantakāsāvāni na dhāretabbāni. Tattha <bold>dantakāsāvānī</bold>ti ekaṃ vā dve vā vāre rajitvā dantavaṇṇāni dhārenti.</paragraph>
    <subhead line="292">Atirekacīvarakathā</subhead>
    <paragraph line="293">Atirekacīvarakathāyaṃ <pageBreak edition="V" number="2.0287" /> ‘‘na, bhikkhave, atirekacīvaraṃ dhāretabbaṃ, yo dhāreyya, yathādhammo kāretabbo’’ti (mahāva. 347) vacanato niṭṭhitacīvarasmiṃ ubbhatasmiṃ kathine dasāhato paraṃ atirekacīvaraṃ dhārentassa nissaggiyaṃ pācittiyaṃ. ‘‘Anujānāmi, bhikkhave, dasāhaparamaṃ atirekacīvaraṃ dhāretu’’nti (mahāva. 347) vacanato ubbhatepi kathine dasāhabbhantare <pageBreak edition="M" number="2.0389" /> dhārentassa atthatakathinānaṃ anubbhatepi kathine pañcamāsabbhantare tato parampi dasāhabbhantare anatthatakathinānampi dasāhabbhantare atirekacīvaraṃ anāpatti. ‘‘Anujānāmi, bhikkhave, atirekacīvaraṃ vikappetu’’nti (mahāva. 347) vacanato dasāhato paraṃ vikappetvā atirekacīvaraṃ dhāretuṃ vaṭṭati. Kittakaṃ pana cīvaraṃ vikappetabbanti? ‘‘Anujānāmi, bhikkhave, āyāmena aṭṭhaṅgulaṃ sugataṅgulena caturaṅgulavitthataṃ pacchimaṃ cīvaraṃ vikappetu’’nti (mahāva. 358) vacanato sabbantimena paricchedena sugataṅgulena aṭṭhaṅgulāyāmaṃ caturaṅgulavitthāraṃ cīvaraṃ vikappetuṃ vaṭṭati. Tattha <bold>sugataṅgulaṃ</bold> nāma majjhimapurisaṅgulasaṅkhātena vaḍḍhakīaṅgulena tivaṅgulaṃ hoti, manussānaṃ pakatiaṅgulena aḍḍhapañcakaṅgulaṃ, tasmā dīghato vaḍḍhakīhatthena ekahatthaṃ pakatihatthena diyaḍḍhahatthaṃ vitthārato vaḍḍhakīhatthena vidatthippamāṇaṃ pakatihatthena chaḷaṅgulādhikavidatthippamāṇaṃ pacchimaṃ cīvaraṃ vikappetuṃ vaṭṭati, tato ūnappamāṇaṃ na vaṭṭati, adhikappamāṇaṃ pana vaṭṭatīti daṭṭhabbaṃ.</paragraph>
    <subhead line="294">Aṭṭhavarakathā</subhead>
    <paragraph line="295">Aṭṭhavarakathāyaṃ ‘‘anujānāmi, bhikkhave, vassikasāṭikaṃ āgantukabhattaṃ gamikabhattaṃ gilānabhattaṃ gilānupaṭṭhākabhattaṃ gilānabhesajjaṃ dhuvayāguṃ bhikkhunisaṅghassa udakasāṭika’’nti vacanato imāni aṭṭha dānāni sampaṭicchituṃ vaṭṭati. Tattha nikkhittacīvarā hutvā kāyaṃ ovassantānaṃ bhikkhūnaṃ naggiyaṃ asuci jegucchaṃ paṭikūlaṃ hoti, tasmā vassikasāṭikā anuññātā. Āgantuko bhikkhu na vīthikusalo hoti, na gocarakusalo, kilanto piṇḍāya carati, tasmā āgantukabhattaṃ anuññātaṃ, gamiko bhikkhu attano bhattaṃ pariyesamāno satthā vā vihāyissati <pageBreak edition="M" number="2.0390" />, yattha vā vāsaṃ gantukāmo bhavissati, tattha vikālena upagacchissati, kilanto addhānaṃ gamissati, tasmā gamikabhattaṃ. Gilānassa bhikkhuno sappāyāni bhojanāni alabhantassa ābādho vā abhivaḍḍhissati, kālakiriyā vā bhavissati, tasmā gilānabhattaṃ. Gilānupaṭṭhāko bhikkhu attano bhattaṃ pariyesamāno gilānassa ussūre bhattaṃ nīharissati, tasmā gilānupaṭṭhākabhattaṃ. Gilānassa bhikkhuno sappāyāni bhesajjāni alabhantassa <pageBreak edition="V" number="2.0288" /> ābādho vā abhivaḍḍhissati, kālakiriyā vā bhavissati, tasmā gilānabhesajjaṃ. Yasmā bhagavatā andhakavinde dasānisaṃse sampassamānena yāgu anuññātā, tasmā dhuvayāgu. Yasmā mātugāmassa naggiyaṃ asuci jegucchaṃ paṭikūlaṃ hoti, tasmā bhikkhunisaṅghassa udakasāṭikā anuññātā.</paragraph>
    <subhead line="296">Nisīdanādikathā</subhead>
    <paragraph line="297">Nisīdanādikathāyaṃ ‘‘anujānāmi, bhikkhave, kāyaguttiyā cīvaraguttiyā senāsanaguttiyā nisīdana’’nti (mahāva. 353) vacanato kāyādīnaṃ asucimuccanādito gopanatthāya nisīdanaṃ dhāretuṃ vaṭṭati. Tassa vidhānaṃ heṭṭhā vuttameva. ‘‘Anujānāmi, bhikkhave, yāvamahantaṃ paccattharaṇaṃ ākaṅkhati, tāvamahantaṃ paccattharaṇaṃ kātu’’nti vacanato atikhuddakena nisīdanena senāsanassa agopanattā mahantampi paccattharaṇaṃ kātuṃ vaṭṭati. ‘‘Anujānāmi, bhikkhave, yassa kaṇḍu vā pīḷakā vā assāvo vā thullakacchu vā ābādho, kaṇḍupaṭicchādi’’nti vacanato īdisesu ābādhesu santesu cīvarādiguttatthāya kaṇḍupaṭicchādi vaṭṭati. Tattha pamāṇaṃ heṭṭhā vuttameva. ‘‘Anujānāmi, bhikkhave <pageBreak edition="M" number="2.0391" />, mukhapuñchanacoḷa’’nti (mahāva. 355) vacanato mukhasodhanatthāya mukhapuñchanacoḷaṃ vaṭṭati. Tampi heṭṭhā vuttameva. ‘‘Anujānāmi, bhikkhave, parikkhāracoḷaka’’nti vacanato ticīvare paripuṇṇe parissāvanathavikādīhi atthe sati parikkhāracoḷaṃ vaṭṭati. ‘‘Anujānāmi, bhikkhave, ticīvaraṃ adhiṭṭhātuṃ na vikappetuṃ, vassikasāṭikaṃ vassānaṃ cātumāsaṃ adhiṭṭhātuṃ tato paraṃ vikappetuṃ, nisīdanaṃ adhiṭṭhātuṃ na vikappetuṃ, paccattharaṇaṃ adhiṭṭhātuṃ na vikappetuṃ, kaṇḍupaṭicchādiṃ yāva ābādhā adhiṭṭhātuṃ tato paraṃ vikappetuṃ, mukhapuñchanacoḷaṃ adhiṭṭhātuṃ na vikappetuṃ, parikkhāracoḷaṃ adhiṭṭhātuṃ na vikappetu’’nti (mahāva. 358) vacanato vuttanayena adhiṭṭhānañca vikappanā ca kātabbā. Ayamettha saṅkhepo, vitthāro pana heṭṭhā vuttova.</paragraph>
    <subhead line="298">Adhammakammakathā</subhead>
    <paragraph line="299" number="58"> Adhammakammakathāyaṃ <pageBreak edition="V" number="2.0289" /><bold>na, bhikkhave…pe… dukkaṭassā</bold>ti idaṃ ‘‘tena kho pana samayena chabbaggiyā bhikkhū saṅghamajjhe adhammakammaṃ karonti. Bhagavato etamatthaṃ ārocesuṃ – na, bhikkhave, adhammakammaṃ kātabbaṃ, yo kareyya, āpatti dukkaṭassā’’ti (mahāva. 154) imaṃ uposathakkhandhake āgatapāṭhaṃ sandhāya vuttaṃ. <bold>Anujānāmi…pe… paṭikkositu</bold>nti tatheva āgataṃ ‘‘bhagavato etamatthaṃ ārocesuṃ – anujānāmi, bhikkhave, adhammakamme kayiramāne paṭikkositu’’nti imaṃ. Tattha <bold>karontiyevā</bold>ti paññattampi sikkhāpadaṃ madditvā adhammakammaṃ karontiyevāti attho. ‘‘Anujānāmi…pe… paṭikkositu’’nti evaṃ adhammakamme kayiramāne sati ‘‘pesalehi bhikkhūhi taṃ adhammakammaṃ akataṃ, kammaṃ dukkaṭaṃ kammaṃ puna kātabba’’nti evaṃ paṭikkositabbaṃ, na tuṇhībhāvena khamitabbanti <pageBreak edition="M" number="2.0392" /> attho. <bold>Iti vacanato</bold>ti idaṃ pana pubbapāṭhaṃ gahetvā iti vacanato. <bold>Adhammakammaṃ na kātabba</bold>nti aparapāṭhaṃ gahetvā iti vacanato kayiramānañca adhammakammaṃ bhikkhūhi nivāretabbanti dvidhā yojanā kātabbā.</paragraph>
    <paragraph line="300"><bold>Nivārentehi cā</bold>tiādi pana ‘‘tena kho pana samayena pesalā bhikkhū chabbaggiyehi bhikkhūhi adhammakamme kayiramāne paṭikkosanti, chabbaggiyā bhikkhū labhanti āghātaṃ, labhanti appaccayaṃ, vadhena tajjenti. Bhagavato etamatthaṃ ārocesuṃ – anujānāmi, bhikkhave, diṭṭhimpi āvikātu’’nti (mahāva. 154) pāṭhañca ‘‘tesaṃyeva santike diṭṭhiṃ āvikaronti, chabbaggiyā bhikkhū labhanti āghātaṃ, labhanti appaccayaṃ, vadhena tajjenti. Bhagavato etamatthaṃ ārocesuṃ – anujānāmi, bhikkhave, catūhi pañcahi paṭikkosituṃ, dvīhi tīhi diṭṭhiṃ āvikātuṃ, ekena adhiṭṭhātuṃ na metaṃ khamatī’’ti ime pāṭhe sandhāya vuttaṃ. <bold>Vacanato</bold>ti idaṃ pana pāḷiyaṃ tīṇi sampadānāni gahetvā tīhi kiriyāpadehi visuṃ visuṃ yojetabbaṃ. Sabbañcetaṃ anupaddavatthāya vuttaṃ, na āpattisabbhāvatoti yojanā. Kathaṃ anupaddavasambhavoti? Niggahakammaṃ kātuṃ asakkuṇeyyabhāvato, aññassa upaddavassa ca nivāraṇato. Tena vuttaṃ vajirabuddhiṭīkāyaṃ (vajira. ṭī. mahāvagga 154) <bold>‘‘tesaṃ anupaddavatthāyā</bold>ti saṅgho saṅghassa kammaṃ na karoti, aññopi upaddavo bahūnaṃ hoti, tasmā vutta’’nti.</paragraph>
    <subhead line="301">Okāsakatakathā</subhead>
    <paragraph line="302" number="59"> Okāsakatakathāyaṃ <pageBreak edition="V" number="2.0290" /><bold>na, bhikkhave, anokāsakato</bold>tiādi ‘‘tena kho pana samayena chabbaggiyā bhikkhū anokāsakataṃ <pageBreak edition="M" number="2.0393" /> bhikkhuṃ āpattiyā codenti. Bhagavato etamatthaṃ ārocesuṃ – na, bhikkhave, anokāsakato bhikkhu āpattiyā codetabbo, yo codeyya, āpatti dukkaṭassa. Anujānāmi, bhikkhave, okāsaṃ kārāpetvā āpattiyā codetuṃ, karotu āyasmā okāsaṃ, ahaṃ taṃ vattukāmo’’ti (mahāva. 153) idaṃ pāṭhaṃ sandhāya vuttaṃ. Adhippāyesu <bold>cāvanādhippāyo</bold>ti, sāsanato cāvetukāmo. <bold>Akkosādhippāyo</bold>ti paraṃ akkositukāmo paribhāsitukāmo. <bold>Kammādhippāyo</bold>ti tajjanīyādikammaṃ kattukāmo. <bold>Vuṭṭhānādhippāyo</bold>ti āpattito vuṭṭhāpetukāmo. <bold>Uposathappavāraṇaṭṭhapanādhippāyo</bold>ti uposathaṃ, pavāraṇaṃ vā ṭhapetukāmo. <bold>Anuvijjanādhippāyo</bold>ti upaparikkhitukāmo. <bold>Dhammakathādhippāyo</bold>ti dhammaṃ desetukāmo. Iti paraṃ codentānaṃ bhikkhūnaṃ adhippāyabhedo anekavidho hotīti attho. <bold>Purimesu catūsu adhippāyesū</bold>ti cāvanādhippāyaakkosādhippāyakammādhippāyavuṭṭhānādhippāyesu okāsaṃ akārāpentassa dukkaṭaṃ. Kārāpetvāpi sammukhā codentassa yathānurūpaṃ saṅghādisesapācittiyadukkaṭāni, asammukhā pana dukkaṭamevāti ayamettha piṇḍattho. Sesaṃ suviññeyyameva.</paragraph>
    <paragraph line="303">‘‘Ṭhapanakkhettaṃ pana jānitabba’’nti vatvā taṃ dassento <bold>‘‘suṇātu me’’</bold>tiādimāha. Anuvijjakassa anuvijjanādhippāyena vadantassa okāsakammaṃ natthīti yojanā. Dhammakathikassa anodissa kammaṃ kathentassa okāsakammaṃ natthi. Sace pana odissa katheti, āpatti, tasmā taṃ dassetvā gantabbanti yojetabbaṃ. Sesaṃ suviññeyyameva.</paragraph>
    <subhead line="304">Saddhādeyyavinipātanakathā</subhead>
    <paragraph line="305" number="60"> Saddhādeyyavinipātanakathāyaṃ <pageBreak edition="M" number="2.0394" /> ‘‘mātāpitaroti kho, bhikkhave, vadamāne kiṃ vadeyyāma. Anujānāmi, bhikkhave, mātāpitūnaṃ dātuṃ, na ca, bhikkhave, saddhādeyyaṃ vinipātetabbaṃ, yo vinipāteyya, āpatti dukkaṭassā’’ti (mahāva. 361) vacanato dāyakehi saddhāya bhikkhussa dinnaṃ vinipātetvā gihīnaṃ dātuṃ na vaṭṭati. <bold>‘‘Na ca, bhikkhave, saddhādeyya</bold>nti <pageBreak edition="V" number="2.0291" /> ettha sesañātīnaṃ dento vinipātetiyeva. Mātāpitaro pana sace rajje ṭhitāpi patthayanti, dātabba’’nti aṭṭhakathāyaṃ (mahāva. aṭṭha. 361) vuttattā bhātubhaginīādīnaṃ ñātakānampi dātuṃ na vaṭṭati. Vuttañhi ācariyadhammasirittherena khuddasikkhāyaṃ –</paragraph>
    <gatha1 line="306">‘‘Na labbhaṃ vinipātetuṃ, saddhādeyyañca cīvaraṃ;</gatha1>
    <gathalast line="307">Labbhaṃ pitūnaṃ sesānaṃ, ñātīnampi na labbhatī’’ti.</gathalast>
    <paragraph line="308">Kayavikkayasamāpattisikkhāpadavaṇṇanāyampi ‘‘mātaraṃ pana pitaraṃ vā ‘imaṃ dehī’ti vadato viññatti na hoti, ‘imaṃ gaṇhāhī’ti vadato saddhādeyyavinipātanaṃ na hoti. Aññātakaṃ ‘imaṃ dehī’ti vadato viññatti hoti, ‘imaṃ gaṇhāhī’ti vadato saddhādeyyavinipātanaṃ hoti. ‘Iminā imaṃ dehī’ti kayavikkayaṃ āpajjato nissaggiyaṃ hotī’’ti aṭṭhakathāyaṃ (pārā. aṭṭha. 2.595) vuttaṃ. Tattha ‘‘sesañātakesu saddhādeyyavinipātasambhavato tadabhāvaṭṭhānampi dassetuṃ ‘mātaraṃ pana pitaraṃ vā’ti vutta’’nti vimativinodaniyaṃ (vi. vi. ṭī. 1.593-595) vuttaṃ.</paragraph>
    <subhead line="309">Santaruttarakathā</subhead>
    <paragraph line="310" number="61"> Santaruttarakathāyaṃ <bold>antara</bold>-saddo majjhavācako. Vasati sīlenāti vāsako, ‘‘antare vāsako antaravāsako’’ti <pageBreak edition="M" number="2.0395" /> vattabbe ‘‘rūpabhavo rūpa’’ntiādīsu viya uttarapadalopīsamāsavasena ‘‘antaro’’ti vutto. Uttarasaddo uparivācako, ābhuso sajjatīti āsaṅgo, ‘‘uttare āsaṅgo uttarāsaṅgo’’ti vattabbe vuttanayena ‘‘uttaro’’ti vutto, antaro ca uttaro ca antaruttarā, saha antaruttarehi yo vattatīti <bold>santaruttaro,</bold> sahapubbapadabhinnādhikaraṇadvipadabahubbīhisamāso. Atha vā saha antarena ca uttarena ca yo vattatīti <bold>santaruttaro,</bold> tipadabahubbīhisamāso. Saṅghāṭiṃ ṭhapetvā antaravāsakauttarāsaṅgamattadharo hutvā gāmo na pavisitabboti attho. ‘‘Paribbājakamadakkhi tidaṇḍakenā’’tiādīsu viya itthambhūtalakkhaṇe cetaṃ karaṇavacanaṃ, tasmā antaravāsakaṃ timaṇḍalaṃ paṭicchādentena parimaṇḍalaṃ nivāsetvā kāyabandhanaṃ bandhitvā saṅghāṭiñca uttarāsaṅgañca diguṇaṃ katvā pārupitvā gāmo pavisitabbo.</paragraph>
    <subhead line="311">Cīvaranikkhepakathā</subhead>
    <paragraph line="312" number="62"> Cīvaranikkhepakathāyaṃ <pageBreak edition="V" number="2.0292" /> saṃharīyateti saṅghāṭi, tassā <bold>saṅghāṭiyā,</bold> bhāvayoge kammatthe chaṭṭhī. <bold>Nikkhepāyā</bold>ti ṭhapanāya, saṅghāṭiṃ aggahetvā vihāre ṭhapetvā gamanāya pañca kāraṇāni hontīti attho. <bold>Gilāno vā hotī</bold>ti gahetvā gantuṃ asamattho gilāno vā hoti. <bold>Vassikasaṅketaṃ vā hotī</bold>ti ‘‘vassikakālo aya’’nti saṅketaṃ vā kataṃ hoti. <bold>Nadīpāragataṃ vā hotī</bold>ti nadiyā pāraṃ gantvā bhuñjitabbaṃ hoti. <bold>Aggaḷaguttivihāro vā hotī</bold>ti aggaḷaṃ datvāpi dātabbo suguttavihāro vā hoti. <bold>Atthatakathinaṃ vā hotī</bold>ti tasmiṃ vihāre kathinaṃ atthataṃ vā hoti atthatakathinānaṃ asamādānacārasambhavato. Sesaṃ suviññeyyameva. <bold>Āraññikassa pana vihāro na sugutto hotī</bold>ti <pageBreak edition="M" number="2.0396" /> appabhikkhukattā corādīnaṃ gamanaṭṭhānato ca. <bold>Bhaṇḍukkhalikāyā</bold>ti cīvarādiṭṭhapanabhaṇḍukkhalikāya. Sesaṃ suviññeyyaṃ.</paragraph>
    <subhead line="313">Satthakammavatthikammakathā</subhead>
    <paragraph line="314" number="63"> Satthakammavatthikammakathāyaṃ <bold>satthakammaṃ vā vatthikammaṃ vā</bold>ti ettha yena kenaci satthādinā chindanādi <bold>satthakammaṃ</bold> nāma hoti. Yena kenaci cammādinā vatthipīḷanaṃ <bold>vatthikammaṃ</bold> nāma. ‘‘Sambādhe dahanakammaṃ paṭikkhepābhāvā vaṭṭatī’’ti sāratthadīpaniyaṃ (sārattha. ṭī. mahāvagga 3.279). Vimativinodaniyaṃ (vi. vi. ṭī. mahāvagga 2.279) pana <bold>‘‘vatthipīḷana</bold>nti yathā vatthigatatelādi antosarīre ārohanti, evaṃ hatthena vatthimaddana’’nti vuttaṃ.</paragraph>
    <paragraph line="315">Vajirabuddhiṭīkāyaṃ (vajira. ṭī. mahāvagga 279) pana <bold>‘‘sambādhe</bold>ti vaccamagge, bhikkhussa bhikkhuniyā ca passāvamaggepi anulomato dahanaṃ paṭikkhepābhāvā vaṭṭati. Satthavatthikammānulomato na vaṭṭatīti ce? Na, paṭikkhittapaṭikkhepā, paṭikkhipitabbassa tapparamatādīpanato. Kiṃ vuttaṃ hoti? Pubbe paṭikkhittampi satthakammaṃ sampiṇḍetvā pacchā ‘na, bhikkhave…pe… thullaccayassā’ti dvikkhattuṃ satthakammassa parikkhepo kato. Tena sambādhassa sāmantā dvaṅgulaṃ paṭikkhipitabbaṃ nāma satthavatthikammato uddhaṃ natthīti dasseti. Kiñca bhiyyo – pubbe sambādheyeva satthakammaṃ paṭikkhittaṃ, pacchā sambādhassa sāmantā dvaṅgulampi paṭikkhittaṃ <pageBreak edition="V" number="2.0293" />, tasmā tasseva paṭikkhepo, netarassāti siddhaṃ. Ettha <bold>‘satthaṃ</bold> nāma satthahārakaṃ vāssa pariyeseyyā’tiādīsu (pārā. 167) viya yena chindati, taṃ sabbaṃ. Tena vuttaṃ ‘kaṇṭakena vā’tiādi. Khārudānaṃ panettha bhikkhunīvibhaṅge pasākhe pamukhe anuññātanti veditabbaṃ, eke pana ‘satthakammaṃ vā’ti <pageBreak edition="M" number="2.0397" /> pāṭhaṃ vikappetvā vatthikammaṃ karonti. Vatthīti kiṃ? Agghikā vuccati, tāya chindanaṃ vatthikammaṃ nāmāti ca atthaṃ vaṇṇayanti, te ‘satthahārakaṃ vāssa pariyeseyyā’ti imassa padabhājanīyaṃ dassetvā paṭikkhipitabbā. <bold>Aṇḍavuddhī</bold>ti vātaṇḍakā, <bold>ādānavattī</bold>ti anāhavattī’’ti vuttaṃ. Sesaṃ aṭṭhakathāyaṃ vuttanayeneva veditabbaṃ.</paragraph>
    <subhead line="316">Nahāpitapubbakathā</subhead>
    <paragraph line="317" number="64"> Nahāpitapubbakathāyaṃ nahāpito pubbeti nahāpitapubbo, pubbe nahāpito hutvā idāni bhikkhubhūtoti attho. Tena <bold>nahāpitapubbena</bold> bhikkhunā. <bold>Khurabhaṇḍa</bold>nti khurādinahāpitabhaṇḍaṃ, ‘‘laddhātapatto rājakumāro’’tiādīsu viya upalakkhaṇanayoyaṃ. ‘‘Na, bhikkhave, pabbajitena akappiyaṃ samādapetabbaṃ, yo samādapeyya, āpatti dukkaṭassa. Na ca, bhikkhave, nahāpitapubbena khurabhaṇḍaṃ pariharitabbaṃ, yo parihareyya, āpatti dukkaṭassā’’ti (mahāva. 303) ca dvidhā paññatti, tasmā nahāpitapubbena vā anahāpitapubbena vā pabbajitena nāma akappiyasamādapanaṃ na kātabbaṃ. Nahāpitapubbena pana bhikkhunā khurena abhilakkhitaṃ khurabhaṇḍaṃ, khurabhaṇḍakhurakosanisitapāsāṇakhurathavikādayo na pariharitabbā eva. Sesaṃ aṭṭhakathāyaṃ vuttanayeneva veditabbaṃ. Vajirabuddhiṭīkāyaṃ (vajira. ṭī. mahāvagga 300) pana ‘‘na, bhikkhave, pabbajitena akappiye samādapetabbanti vuttattā anupasampannassapi na kevalaṃ dasasu eva sikkhāpadesu, atha kho yaṃ bhikkhussa na kappati, tasmimpīti adhippāyo’’ti vuttaṃ.</paragraph>
    <subhead line="318">Dasabhāgakathā</subhead>
    <paragraph line="319" number="65"> Dasabhāgakathāyaṃ <bold>saṅghikānī</bold>ti saṅghasantakāni <bold>bījāni. Puggalikāyā</bold>ti puggalassa santakāya bhūmiyā. <bold>Bhāgaṃ datvā</bold>ti <pageBreak edition="M" number="2.0398" /> mūlabhāgasaṅkhātaṃ dasamabhāgaṃ bhūmisāmikānaṃ datvā. <bold>Paribhuñjitabbānī</bold>ti tesaṃ bījānaṃ phalāni ropakehi paribhuñjitabbānīti attho. Sesaṃ suviññeyyameva <pageBreak edition="V" number="2.0294" />. <bold>Idaṃ kira jambudīpe porāṇakacāritta</bold>nti ādikappakāle paṭhamakappikā manussā bodhisattaṃ mahāsammataṃ nāma rājānaṃ katvā sabbepi attano attano taṇḍulaphalasālikhettato pavattataṇḍulaphalāni dasa koṭṭhāse katvā ekaṃ koṭṭhāsaṃ bhūmisāmikabhūtassa mahāsammatarājino datvā paribhuñjiṃsu. Tato paṭṭhāya jambudīpikānaṃ manussānaṃ cāritattā vuttaṃ. Teneva sāratthadīpanīnāmikāyampi vinayaṭīkāyaṃ (vajira. ṭī. mahāvagga 304) <bold>‘‘dasabhāgaṃ datvā</bold>ti dasamabhāgaṃ datvā. Tenevāha ‘dasa koṭṭhāse katvā eko koṭṭhāso bhūmisāmikānaṃ dātabbo’ti’’ vuttaṃ.</paragraph>
    <subhead line="320">Pātheyyakathā</subhead>
    <paragraph line="321" number="66"> Pātheyyakathāyaṃ ‘‘anujānāmi, bhikkhave’’tiādi bhaddiyanagare amitaparibhogabhūtena meṇḍakaseṭṭhinā abhiyācito hutvā anuññātaṃ, idha pana paṭhamaṃ ‘‘anujānāmi, bhikkhave, pañca gorase khīraṃ dadhiṃ takkaṃ navanītaṃ sappi’’nti (mahāva. 299) pañca gorasā anuññātā. Tato paraṃ seṭṭhino abhiyācanānurūpaṃ vatvā anujānituṃ <bold>‘‘santi, bhikkhave, maggā kantārā’’</bold>tiādimāha. Sesaṃ aṭṭhakathāyaṃ vuttanayeneva veditabbaṃ. <bold>Tathā alabhantena aññātakaappavāritaṭṭhānato yācitvāpi gahetabba</bold>nti etena evarūpesu kālesu viññattipaccayā doso natthīti dasseti. <bold>‘‘Ekadivasena gamanīye magge ekabhattatthāya pariyesitabba’’</bold>nti vuttattā pana tato upari yācanaṃ na vaṭṭatīti dassitaṃ. <bold>‘‘Dīghe addhāne’’</bold>tiādinā sace māsagamanīye <pageBreak edition="M" number="2.0399" /> magge sattāhagamanīyo eva kantāro hoti, tattha sattāhayāpanīyamattameva pātheyyaṃ pariyesitabbaṃ, tato paraṃ piṇḍacārikādivasena subhikkhasulabhapiṇḍamaggattā na pariyesitabbanti.</paragraph>
    <subhead line="322">Mahāpadesakathā</subhead>
    <paragraph line="323" number="67"> Mahāpadesakathāyaṃ mahāpadesā nāma appaṭikkhittā dve, ananuññātā dveti cattāroti dassento <bold>‘‘yaṃ bhikkhave’’</bold>tiādimāha. Tesu appaṭikkhittepi akappiyānulomakappiyānulomavasena dve, tathā ananuññātepīti.</paragraph>
    <paragraph line="324">Tattha <pageBreak edition="V" number="2.0295" /><bold>‘‘parimaddantā</bold>ti upaparikkhantā. Paṭṭaṇṇudese sañjātavatthaṃ <bold>paṭṭuṇṇaṃ</bold>. ‘Paṭṭuṇṇaṃ koseyyaviseso’ti hi abhidhānakose vuttaṃ. Cīnadese somāradese ca sañjātavatthāni cīnasomārapaṭāni. Paṭṭuṇṇādīni tīṇi koseyyassa anulomāni pāṇakehi katasuttamayattā. <bold>Iddhimayaṃ</bold> ehibhikkhūnaṃ puññiddhiyā nibbattacīvaraṃ, taṃ khomādīnaṃ aññataraṃ hotīti tesaṃyeva anulomaṃ. Devatāhi dinnacīvaraṃ <bold>devadattiyaṃ,</bold> taṃ kapparukkhe nibbattaṃ jāliniyā devakaññāya anuruddhattherassa dinnavatthasadisaṃ, tampi khomādīnaṃyeva anulomaṃ hoti tesu aññatarabhāvato. <bold>Dve paṭāni desanāmena vuttānī</bold>ti tesaṃ sarūpadassanamattametaṃ, nāññanivattanapadaṃ paṭṭuṇṇapaṭṭassapi desanāmeneva vuttattā. <bold>Tumbā</bold>ti tīṇi bhājanāni. <bold>Phalakatumbo</bold> lābuādi. <bold>Udakatumbo</bold> udakukkhipanakuṭako. <bold>Kilañjacchatta</bold>nti veḷuvilīvehi vāyitvā katachatta’’nti sāratthadīpaniyaṃ (sārattha. ṭī. mahāvagga 3.305) vuttaṃ.</paragraph>
    <paragraph line="325"><bold>‘‘Yāvakālikapakkāna</bold>nti <pageBreak edition="M" number="2.0400" /> pakke sandhāya vuttaṃ. Āmāni pana anupasampannehi sītudake madditvā parissāvetvā dinnapānaṃ pacchābhattampi kappati eva. Ayañca attho mahāaṭṭhakathāyaṃ sarūpato avuttoti āha <bold>‘kurundiyaṃ panā’</bold>tiādi. <bold>Ucchuraso nikasaṭo</bold>ti idaṃ pātabbatāsāmaññena yāmakālikakathāyaṃ vuttaṃ, taṃ pana sattāhakālikamevāti gahetabbaṃ. <bold>Ime cattāro rasā</bold>ti phalapattapupphaucchurasā cattāro’’ti vimativinodaniyaṃ (vi. vi. ṭī. mahāvagga 2.300) vuttaṃ. <bold>‘‘Dve paṭā desanāmenevā</bold>ti cīnapaṭasomārapaṭāni. <bold>Tīṇī</bold>ti paṭṭuṇṇena saha tīṇi. <bold>Iddhimayaṃ</bold> ehibhikkhūnaṃ nibbattaṃ. <bold>Devadattiyaṃ</bold> anuruddhattherena laddha’’nti vajirabuddhiṭīkāyaṃ (vajira. ṭī. mahāvagga 305).</paragraph>
    <subhead line="326">Saṃsaṭṭhakathā</subhead>
    <paragraph line="327">Saṃsaṭṭhakathāyaṃ <bold>tadahupaṭiggahitaṃ kāle kappatī</bold>tiādi sabbaṃ sambhinnarasaṃ sandhāya vuttaṃ. Sace hi challimpi apanetvā sakaleneva nāḷikeraphalena saddhiṃ pānakaṃ paṭiggahitaṃ hoti, nāḷikeraṃ apanetvā taṃ vikālepi kappati. Upari sappipiṇḍaṃ ṭhapetvā sītalapāyāsaṃ denti, yaṃ pāyāsena asaṃsaṭṭhaṃ sappi, taṃ apanetvā sattāhaṃ paribhuñjituṃ vaṭṭati. Baddhamadhuphāṇitādīsupi eseva nayo. Takkolajātiphalādīhi alaṅkaritvā piṇḍapātaṃ denti, tāni uddharitvā dhovitvā yāvajīvaṃ paribhuñjitabbāni, yāguyaṃ pakkhipitvā dinnasiṅgiverādīsupi, telādīsu pakkhipitvā dinnalaṭṭhimadhukādīsupi <pageBreak edition="V" number="2.0296" /> eseva nayo. Evaṃ yaṃ yaṃ asambhinnarasaṃ hoti, taṃ taṃ ekato paṭiggahitampi yathā suddhaṃ hoti, tathā dhovitvā vā tacchetvā vā tassa tassa kālassa vasena paribhuñjituṃ vaṭṭati.</paragraph>
    <paragraph line="328">Sace <pageBreak edition="M" number="2.0401" /> pana sambhinnarasaṃ hoti saṃsaṭṭhaṃ, na vaṭṭati. Yāvakālikañhi attanā saddhiṃ sambhinnarasāni tīṇipi yāmakālikādīni attano sabhāvaṃ upaneti. Yāmakālikaṃ dvepi sattāhakālikādīni attano sabhāvaṃ upaneti. Sattāhakālikaṃ attanā saddhiṃ saṃsaṭṭhaṃ yāvajīvikaṃ attano sabhāvaññeva upaneti, tasmā tena tadahupaṭiggahitena saddhiṃ tadahupaṭiggahitaṃ vā purepaṭiggahitaṃ vā yāvajīvikaṃ sattāhaṃ kappati, dvīhapaṭiggahitena chāhaṃ…pe… sattāhapaṭiggahitena tadaheva kappatīti veditabbaṃ. Tasmāyeva hi ‘‘sattāhakālikena, bhikkhave, yāvajīvikaṃ tadahupaṭiggahita’’nti avatvā ‘‘paṭiggahitaṃ sattāhaṃ kappatī’’ti vuttaṃ.</paragraph>
    <paragraph line="329">Kālayāmasattāhātikkamesu cettha vikālabhojanasannidhibhesajjasikkhāpadānaṃ vasena āpattiyo veditabbā. Imesu ca pana catūsu kālikesu yāvakālikaṃ yāmakālikanti idameva dvayaṃ antovutthakañceva sannidhikārakañca hoti, sattāhakālikañca yāvajīvikañca akappiyakuṭiyaṃ nikkhipitumpi vaṭṭati, sannidhimpi na janetīti. Sesaṃ sabbattha uttānatthameva.</paragraph>
    <subhead line="330">Pañcabhesajjakathā</subhead>
    <paragraph line="331">Pañcabhesajjakathāyaṃ ‘‘anujānāmi, bhikkhave, tāni pañca bhesajjāni kāle paṭiggahetvā kāle paribhuñjitu’’nti (mahāva. 261) vacanato sāradikena ābādhena phuṭṭhānaṃ bhikkhūnaṃ yāgupi pītā uggacchati, bhattampi bhuttaṃ uggacchati, te tena kisā honti lūkhā dubbaṇṇā uppaṇḍuppaṇḍukajātā dhamanisanthatagattā. Tesaṃ yaṃ bhesajjañceva assa bhesajjasammatañca, lokassa āhāratthañca phareyya, na ca oḷāriko āhāro <pageBreak edition="M" number="2.0402" /> paññāyeyya. Tatrimāni pañca bhesajjāni. Seyyathidaṃ – sappi navanītaṃ telaṃ madhu phāṇitaṃ, tāni bhesajjāni kāle paṭiggahetvā kāle paribhuñjituṃ vaṭṭati. Tattha <bold>‘‘sāradikena ābādhenā</bold>ti saradakāle uppannena pittābādhena. Tasmiñhi kāle vassodakenapi tementi, kaddamampi maddanti, antarantarā <pageBreak edition="V" number="2.0297" /> ābādhopi kharo hoti, tena tesaṃ pittaṃ koṭṭhabbhantaragataṃ hoti. <bold>Āhāratthañca phareyyā</bold>ti āhāratthaṃ sādheyyā’’ti aṭṭhakathāyaṃ (mahāva. aṭṭha. 260) vuttaṃ. Vimativinodaniyaṃ (vi. vi. ṭī. mahāvagga 2.260) <bold>‘‘pittaṃ koṭṭhabbhantaragataṃ hotī</bold>ti bahisarīre byāpetvā ṭhitaṃ abaddhapittaṃ koṭṭhabbhantaragataṃ hoti, tena pittaṃ kupitaṃ hotīti adhippāyo’’ti vuttaṃ.</paragraph>
    <paragraph line="332">Vajirabuddhiṭīkāyaṃ (vajira. ṭī. mahāvagga 260) <bold>‘‘yaṃ bhesajjañceva assā</bold>ti parato ‘tadubhayena bhiyyosomattāya kisā hontī’tiādinā virodhadassanato nidānānapekkhaṃ yathālābhavasena vuttanti veditabbaṃ. Yathānidānaṃ kasmā na vuttanti ce? Tadaññāpekkhādhippāyato. Sabbabuddhakālepi hi sappiādīnaṃ sattāhakālikabhāvāpekkhoti. Tathā vacanena bhagavato adhippāyo. Teneva ‘āhāratthañca phareyya, na ca oḷāriko āhāro paññāyeyyā’ti vuttaṃ. Tathā hi kāle paṭiggahetvā kāle paribhuñjitunti ettha ca kālaparicchedo na kato, kutoyeva pana labbhā tadaññāpekkhādhippāyo bhagavatā mūlabhesajjādīni tāni paṭiggahetvā yāvajīvanti kālaparicchedo. Yaṃ pana ‘anujānāmi, bhikkhave, tāni bhesajjāni kāle paṭiggahetvā kāle paribhuñjitu’nti (mahāva. 260) vacanaṃ, taṃ ‘sannidhiṃ katvā aparāparasmiṃ divase kāle eva paribhuñjituṃ anujānāmī’ti adhippāyato vuttanti veditabbaṃ. Aññathā atisayattā bhagavato <pageBreak edition="M" number="2.0403" /> ‘yaṃ bhesajjañceva assā’tiādivitakkuppādo na sambhavati. Paṇītabhojanānumatiyā pasiddhattā ābādhānurūpasappāyāpekkhāya vuttānīti ce? Tañca na, ‘bhiyyosomattāyā’ti kisādibhāvāpattidassanato. Yathā ucchurasaṃ upādāya phāṇitanti vuttaṃ, tathā navanītaṃ upādāya sappīti vattabbato navanītaṃ visuṃ na vattabbanti ce? Na visesadassanādhippāyato. Yathā phāṇitaggahaṇena siddhepi parato ucchuraso visuṃ anuññāto ucchusāmaññato guḷodakaṭṭhāne ṭhapanādhippāyato, tathā navanīte visesavidhidassanādhippāyato navanītaṃ visuṃ anuññātanti veditabbaṃ. Visesavidhi panassa bhesajjasikkhāpadaṭṭhakathāvasena (pārā. aṭṭha. 2.619-621) veditabbo. Vuttañhi tattha ‘pacitvā sappiṃ katvā paribhuñjitukāmena adhotampi pacituṃ vaṭṭatī’ti. Tattha sappi pakkāva hoti, nāpakkā, tathā phāṇitampi. Navanītaṃ apakkamevā’’tiādi.</paragraph>
    <subhead line="333">Dutiyabhesajjakathā</subhead>
    <paragraph line="334">Dutiyabhesajjakathāyaṃ <pageBreak edition="V" number="2.0298" /> ‘‘anujānāmi, bhikkhave, tāni pañca bhesajjāni paṭiggahetvā kālepi vikālepi paribhuñjitu’’nti (mahāva. 261) vacanato ‘‘tāni pañca bhesajjāni kāle paṭiggahetvā kāle paribhuñjantānaṃ tesaṃ bhikkhūnaṃ yānipi tāni pākatikāni lūkhāni bhojanāni, tāni nacchādenti, pageva senesitāni. Te tena ceva sāradikena ābādhena phuṭṭhā iminā ca bhattācchādakena tadubhayena bhiyyosomattāya kisā hontī’’ti imasmiṃ vatthusmiṃ kālepi vikālepīti anuññātattā vikālepi paribhuñjituṃ vaṭṭati. Tattha <bold>‘‘nacchādentī</bold>ti na jīranti, na vātarogaṃ paṭippassambhetuṃ sakkonti. <bold>Senesitānī</bold>ti siniddhāni. <bold>Bhattācchādakenā</bold>ti <pageBreak edition="M" number="2.0404" /> bhattaṃ arocikenā’’ti aṭṭhakathāyaṃ (mahāva. aṭṭha. 261) vuttaṃ, ṭīkāsu (sārattha. ṭī. mahāvagga 3.261; vi. vi. ṭī. mahāvagga 2.261-262) pana <bold>‘‘nacchādentī</bold>ti ruciṃ na uppādentī’’ti ettakameva vuttaṃ, mahāvibhaṅge (pārā. 622) pana ‘‘yāni kho pana tāni gilānānaṃ bhikkhūnaṃ paṭisāyanīyāni bhesajjāni. Seyyathidaṃ – sappi navanītaṃ telaṃ madhu phāṇitaṃ, tāni paṭiggahetvā sattāhaparamaṃ sannidhikārakaṃ paribhuñjitabbāni, taṃ atikkāmayato nissaggiyaṃ pācittiya’’nti vacanato imesaṃ pañcabhesajjānaṃ sattāhakālikabhāvo veditabbo, idha pana aṭṭhuppattivasena vuttoti.</paragraph>
    <subhead line="335">Vasābhesajjakathā</subhead>
    <paragraph line="336">Vasābhesajjakathāyaṃ ‘‘anujānāmi, bhikkhave, vasāni bhesajjāni acchavasaṃ macchavasaṃ susukāvasaṃ sūkaravasaṃ gadrabhavasaṃ kāle paṭiggahitaṃ kāle nippakkaṃ kāle saṃsaṭṭhaṃ telaparibhogena paribhuñjituṃ. Vikāle ce, bhikkhave, paṭiggahitaṃ vikāle nippakkaṃ vikāle saṃsaṭṭhaṃ, tañce paribhuñjeyya, āpatti tiṇṇaṃ dukkaṭānaṃ. Kāle ce, bhikkhave, paṭiggahitaṃ vikāle nippakkaṃ vikāle saṃsaṭṭhaṃ, tañce paribhuñjeyya, āpatti dvinnaṃ dukkaṭānaṃ. Kāle ce, bhikkhave, paṭiggahitaṃ kāle nippakkaṃ vikāle saṃsaṭṭhaṃ, tañce paribhuñjeyya, āpatti dukkaṭassa. Kāle ce, bhikkhave, paṭiggahitaṃ kāle nippakkaṃ kāle saṃsaṭṭhaṃ, tañce paribhuñjeyya, anāpattī’’ti (mahāva. 262). Tattha <bold>‘‘kāle paṭiggahita</bold>ntiādīsu majjhanhike avītivatte paṭiggahetvā pacitvā parissāvetvā cāti attho. <bold>Telaparibhogena paribhuñjitu</bold>nti <pageBreak edition="V" number="2.0299" /> sattāhakālikatelaparibhogena paribhuñjitu’’nti aṭṭhakathāyaṃ (mahāva. aṭṭha. 262) vuttaṃ, ṭīkāsu (sārattha. ṭī. mahāvagga 3.262; vi. vi. ṭī. mahāvagga 2.261-262) pana <bold>‘‘susukā</bold>ti <pageBreak edition="M" number="2.0405" /> samudde bhavā ekā macchajāti, kumbhilātipi vadanti. <bold>Saṃsaṭṭha</bold>nti parissāvitaṃ. <bold>Telaparibhogenā</bold>ti sattāhakālikaparibhogaṃ sandhāya vutta’’nti vuttaṃ. Ayamettha saṅkhepo, vitthāro pana heṭṭhā catukālikakathāyaṃ vuttoyeva.</paragraph>
    <subhead line="337">Mūlabhesajjakathā</subhead>
    <paragraph line="338">Mūlabhesajjakathāyaṃ ‘‘anujānāmi, bhikkhave, mūlāni bhesajjāni, haliddiṃ siṅgiveraṃ vacaṃ vacattaṃ ativisaṃ kaṭukarohiṇiṃ usīraṃ bhaddamuttakaṃ, yāni vā panaññānipi atthi mūlāni bhesajjāni neva khādanīye khādanīyatthaṃ pharanti, na bhojanīye bhojanīyatthaṃ pharanti, tāni paṭiggahetvā yāvajīvaṃ pariharituṃ, sati paccaye paribhuñjituṃ. Asati paccaye paribhuñjantassa āpatti dukkaṭassā’’ti. Tattha <bold>vacatta</bold>nti setavacaṃ. Sesaṃ heṭṭhā vuttameva.</paragraph>
    <subhead line="339">Piṭṭhabhesajjakathā</subhead>
    <paragraph line="340">Piṭṭhabhesajjakathāyaṃ ‘‘anujānāmi, bhikkhave, nisadaṃ nisadapotaka’’nti (mahāva. 263) vacanato pisitehi cuṇṇakatehi mūlabhesajjehi atthe sati nisadañca nisadapotakañca pariharituṃ vaṭṭati. Tattha <bold>nisadaṃ nisadapotaka</bold>nti pisanasilā ca pisanapoto ca. Nisadanti pisanti cuṇṇavicuṇṇaṃ karonti mūlabhesajjādayo etthāti <bold>nisadaṃ,</bold> pisanasilā. Nisadanti pisanti cuṇṇavicuṇṇaṃ karonti mūlabhesajjādayo etenāti nisadaṃ, posetabboti poto, dārako. Khuddakappamāṇatāya poto viyāti poto, nisadañca taṃ poto cāti nisadapoto, <bold>taṃ nisadapotakaṃ</bold>. Nipubbasada cuṇṇakaraṇeti dhātu.</paragraph>
    <subhead line="341">Kasāvabhesajjakathā</subhead>
    <paragraph line="342">Kasāvabhesajjakathāyaṃ <pageBreak edition="M" number="2.0406" /> ‘‘anujānāmi, bhikkhave, kasāvāni bhesajjāni nimbakasāvaṃ kuṭajakasāvaṃ paṭolakasāvaṃ phaggavakasāvaṃ nattamālakasāvaṃ, yāni vā panaññānipi atthi kasāvāni <pageBreak edition="V" number="2.0300" /> bhesajjāni neva khādanīye khādanīyatthaṃ pharanti, na bhojanīye bhojanīyatthaṃ pharanti, tāni paṭiggahetvā yāvajīvaṃ pariharituṃ, sati paccaye paribhuñjituṃ, asati paccaye paribhuñjantassa āpatti dukkaṭassā’’ti (mahāva. 263) vacanato tānipi kasāvabhesajjāni paṭiggahetvā yāvajīvaṃ pariharituṃ sati paccaye paribhuñjituṃ vaṭṭati. Tattha <bold>phaggava</bold>nti latājāti. <bold>Nattamāla</bold>nti karañjaṃ. <bold>‘‘Kasāvehī</bold>ti tacādīni udake tāpetvā gahitaūsarehī’’ti vimativinodaniyaṃ (vi. vi. ṭī. mahāvagga 2.263) vuttaṃ.</paragraph>
    <subhead line="343">Paṇṇabhesajjakathā</subhead>
    <paragraph line="344">Paṇṇabhesajjakathāyaṃ ‘‘anujānāmi, bhikkhave, paṇṇāni bhesajjāni nimbapaṇṇaṃ kuṭajapaṇṇaṃ paṭolapaṇṇaṃ nattamālapaṇṇaṃ phaggavapaṇṇaṃ sulasipaṇṇaṃ kappāsapaṇṇaṃ, yāni vā panaññānipi atthi paṇṇāni bhesajjāni neva khādanīye khādanīyatthaṃ pharanti, na bhojanīye bhojanīyatthaṃ pharanti, tāni paṭiggahetvā yāvajīvaṃ pariharituṃ, sati paccaye paribhuñjituṃ, asati paccaye paribhuñjantassa āpatti dukkaṭassā’’ti (mahāva. 263) vacanato khādanīyabhojanīyatthaṃ apharantāni tānipi paṇṇāni paṭiggahetvā yāvajīvaṃ pariharituṃ, sati paccaye paribhuñjituṃ vaṭṭati. <bold>Acchavasa</bold>ntiādīsu nissaggiyavaṇṇanāyaṃ (pārā. aṭṭha. 2.623) vuttanayeneva attho veditabbo. Mūlabhesajjādivinicchayopi khuddakavaṇṇanāyaṃ vuttoyeva, tasmā idha yaṃ yaṃ pubbe avuttaṃ, taṃ tadeva vaṇṇayissāma.</paragraph>
    <subhead line="345">Phalabhesajjakathā</subhead>
    <paragraph line="346">Phalabhesajjakathāyaṃ <pageBreak edition="M" number="2.0407" /> ‘‘anujānāmi, bhikkhave, phalāni bhesajjāni biḷaṅgaṃ pippaliṃ maricaṃ harītakaṃ vibhītakaṃ āmalakaṃ goṭṭhaphalaṃ, yāni vā panaññānipi atthi phalāni bhesajjāni neva khādanīye khādanīyatthaṃ pharanti, na bhojanīye bhojanīyatthaṃ pharanti, tāni paṭiggahetvā yāvajīvaṃ pariharituṃ, sati paccaye paribhuñjituṃ, asati paccaye paribhuñjantassa āpatti dukkaṭassā’’ti (mahāva. 263) vacanato khādanīyabhojanīyatthaṃ apharantāni tāni phalāni paṭiggahetvā yāvajīvaṃ pariharituṃ, sati paccaye paribhuñjitumpi vaṭṭati.</paragraph>
    <subhead line="347">Jatubhesajjakathā</subhead>
    <paragraph line="348">Jatubhesajjakathāyaṃ <pageBreak edition="V" number="2.0301" /> ‘‘anujānāmi, bhikkhave, jatūni bhesajjāni hiṅguṃ hiṅgujatuṃ hiṅgusipāṭikaṃ takaṃ takapattiṃ takapaṇṇiṃ sajjulasaṃ, yāni vā panaññānipi atthi jatūni bhesajjāni neva khādanīye khādanīyatthaṃ pharanti, na bhojanīye bhojanīyatthaṃ pharanti, tāni paṭiggahetvā yāvajīvaṃ pariharituṃ, sati paccaye paribhuñjituṃ, asati paccaye paribhuñjantassa āpatti dukkaṭassā’’ti (mahāva. 263) vacanato tāni jatūni bhesajjāni paṭiggahetvā yāvajīvaṃ pariharituṃ, sati paccaye paribhuñjituṃ vaṭṭati. Tattha <bold>hiṅguhiṅgujatuhiṅgusipāṭikā</bold> hiṅgujātiyoyeva. <bold>Takatakapattitakapaṇṇayo</bold> lākhājātiyo.</paragraph>
    <paragraph line="349">Vajirabuddhiṭīkāyaṃ (vajira. ṭī. mahāvagga 263) pana <bold>‘‘hiṅgujatu</bold> nāma hiṅgurukkhassa daṇḍapallavapavāḷapākanipphannā. <bold>Hiṅgusipāṭikā</bold> nāma tassa mūlasākhapākanipphannā. <bold>Takaṃ</bold> nāma tassa rukkhassa tacapākodakaṃ. <bold>Takapattī</bold>ti tassa pattapākodakaṃ. <bold>Takapaṇṇī</bold>ti tassa phalapākodakaṃ. Atha vā <bold>‘takaṃ</bold> nāma lākhā. <bold>Takapattī</bold>ti kittimalohasākhā <pageBreak edition="M" number="2.0408" />. <bold>Takapaṇṇī</bold>ti pakkalākhā’ti likhitaṃ. <bold>Sati paccaye</bold>ti ettha satipaccayatā gilānāgilānavasena dvidhā veditabbā. Vikālabhojanasikkhāpadassa hi anāpattivāre yāmakālikādīnaṃ tiṇṇampi avisesena satipaccayatā vuttā. Imasmiṃ khandhake ‘anujānāmi, bhikkhave, gilānassa guḷaṃ agilānassa guḷodakaṃ. Anujānāmi, bhikkhave, gilānassa loṇasovīrakaṃ, agilānassa udakasambhinna’nti (mahāva. 273) vuttaṃ, tasmā siddhaṃ ‘satipaccayatā gilānāgilānavasena duvidhā’ti, aññathā asati paccaye guḷodakādi āpajjati, tato ca pāḷivirodho. <bold>Āhārattha</bold>nti āhārapayojanaṃ, āhārakiccayāpananti atthoti ca. <bold>Telaparibhogenā</bold>ti sattāhakālikaparibhogena. <bold>Piṭṭhehī</bold>ti pisitatelehi. <bold>Koṭṭhaphala</bold>nti koṭṭharukkhassa phalaṃ, madanaphalaṃ vāti ca likhita’’nti vuttaṃ.</paragraph>
    <subhead line="350">Loṇabhesajjakathā</subhead>
    <paragraph line="351">Loṇabhesajjakathāyaṃ ‘‘anujānāmi, bhikkhave, loṇāni bhesajjāni sāmuddikaṃ kāḷaloṇaṃ sindhavaṃ ubbhidaṃ bilaṃ, yāni vā panaññānipi atthi loṇāni bhesajjāni neva khādanīye khādanīyatthaṃ <pageBreak edition="V" number="2.0302" /> pharanti, na bhojanīye bhojanīyatthaṃ pharanti, tāni paṭiggahetvā yāvajīvaṃ pariharituṃ, sati paccaye paribhuñjituṃ, asati paccaye paribhuñjantassa āpatti dukkaṭassā’’ti (mahāva. 263) vacanato tāni loṇāni paṭiggahetvā yāvajīvaṃ pariharituṃ, sati paccaye paribhuñjituṃ vaṭṭati. Tattha <bold>sāmudda</bold>nti samuddatīre vālukaṃ viya santiṭṭhati. <bold>Kāḷaloṇa</bold>nti pakatiloṇaṃ. <bold>Sindhava</bold>nti setavaṇṇaṃ pabbate uṭṭhahati. <bold>Ubbhida</bold>nti bhūmito aṅkuraṃ viya uṭṭhahati. <bold>Bila</bold>nti dabbasambhārehi saddhiṃ pacitaṃ, taṃ rattavaṇṇaṃ. Sāratthadīpaniyaṃ (sārattha. ṭī. mahāvagga 3.263) pana <bold>‘‘ubbhidaṃ</bold> nāma ūsarapaṃsumaya’’nti <pageBreak edition="M" number="2.0409" /> vuttaṃ. Vimativinodaniyaṃ (vi. vi. ṭī. mahāvagga 2.263) pana <bold>‘‘ubbhida</bold>nti ūsarapaṃsumayaṃ loṇaṃ. <bold>Bila</bold>nti loṇaviseso’’ti vuttaṃ. Vajirabuddhiṭīkāyampi tatheva vuttaṃ.</paragraph>
    <subhead line="352">Cuṇṇakathā</subhead>
    <paragraph line="353">Cuṇṇakathāyaṃ ‘‘anujānāmi, bhikkhave, yassa kaṇḍu vā pīḷakā vā assāvo vā thullakacchu vā ābādho kāyo vā duggandho cuṇṇāni bhesajjāni, agilānassa chakaṇaṃ mattikaṃ rajananippakkaṃ. Anujānāmi, bhikkhave, udukkhalaṃ musala’’nti (mahāva. 264). <bold>‘‘Kāyo vā duggandho</bold>ti kassaci assādīnaṃ viya kāyagandho hoti, tassapi sirīsakosumbādicuṇṇāni vā gandhacuṇṇāni vā sabbāni vaṭṭanti. <bold>Chakaṇa</bold>nti gomayaṃ. <bold>Rajananippakka</bold>nti rajanakasaṭaṃ, pākatikacuṇṇampi koṭṭetvā udakena temetvā nhāyituṃ vaṭṭati, etampi rajananippakkasaṅkhameva gacchatī’’ti aṭṭhakathāyaṃ (mahāva. aṭṭha. 264) vuttaṃ. Sāratthadīpaniyaṃ (sārattha. ṭī. mahāvagga 3.264) pana <bold>‘‘chakaṇa</bold>nti gomayaṃ. <bold>Pākatikacuṇṇaṃ</bold> nāma apakkakasāvacuṇṇaṃ. Tena ṭhapetvā gandhacuṇṇaṃ sabbaṃ vaṭṭatīti vadantī’’ti vuttaṃ. Vimativinodaniyampi (vi. vi. ṭī. mahāvagga 2.264-265) <bold>‘‘chakaṇa</bold>nti gomayaṃ. <bold>Pākatikacuṇṇa</bold>nti apakkakasāvacuṇṇaṃ, gandhacuṇṇaṃ pana na vaṭṭatī’’ti vuttaṃ. Vajirabuddhiṭīkāyampi (vajira. ṭī. mahāvagga 264) <bold>‘‘chakaṇa</bold>nti gomayaṃ. <bold>Pākatikacuṇṇaṃ</bold> nāma apakkakasāvacuṇṇaṃ. Tena ṭhapetvā gandhacuṇṇaṃ sabbaṃ vaṭṭatīti vadantī’’ti vuttaṃ. ‘‘Anujānāmi, bhikkhave, cuṇṇacālini’’nti (mahāva. 264) vacanato gilānānaṃ bhikkhūnaṃ cuṇṇehi bhesajjehi cālitehi atthe sati cuṇṇacālinī vaṭṭati. ‘‘Anujānāmi, bhikkhave, dussacālini’’nti (mahāva. 264) vacanato saṇhehi cuṇṇehi atthe sati dussacālinī vaṭṭati <pageBreak edition="V" number="2.0303" />. <bold>‘‘Cuṇṇacālini</bold>nti udukkhale koṭṭitacuṇṇaparissāvani’’nti vimativinodaniyaṃ <pageBreak edition="M" number="2.0410" /> (vi. vi. ṭī. mahāvagga 2.264-265) vuttaṃ. Vajirabuddhiṭīkāyampi (vajira. ṭī. mahāvagga 264) <bold>‘‘cālitehī</bold>ti parissāvitehī’’ti vuttaṃ.</paragraph>
    <subhead line="354">Amanussikābādhakathā</subhead>
    <paragraph line="355">Amanussikābādhakathāyaṃ ‘‘anujānāmi, bhikkhave, amanussikābādhe āmakamaṃsaṃ āmakamaṃsalohita’’nti (mahāva. 264) vacanato yassa bhikkhuno āmakamaṃsaṃ khāditassa āmakalohitaṃ pivitassa so amanussābādho paṭippassambhati, tassa anāpatti. Tattha <bold>āmakamaṃsañca khādi, āmakalohitañca pivī</bold>ti na taṃ bhikkhu khādi, na pivi, amanusso khāditvā ca pivitvā ca pakkanto. Tena vuttaṃ ‘‘tassa so amanussikābādho paṭippassambhī’’ti.</paragraph>
    <subhead line="356">Añjanakathā</subhead>
    <paragraph line="357">Añjanakathāyaṃ ‘‘anujānāmi, bhikkhave, añjanaṃ kāḷañjanaṃ rasañjanaṃ sotañjanaṃ gerukaṃ kapalla’’nti (mahāva. 265) vacanato bhikkhūnaṃ cakkhuroge sati añjanādīni vaṭṭanti. Tattha <bold>‘‘añjana</bold>nti sabbasaṅgāhikavacanametaṃ. <bold>Kāḷañjana</bold>nti ekā añjanajāti. <bold>Rasañjana</bold>nti nānāsambhārehi kataṃ. <bold>Sotañjana</bold>nti nadīsotādīsu uppajjanakaañjanaṃ. <bold>Geruko</bold> nāma suvaṇṇageruko. <bold>Kapalla</bold>nti dīpasikhato gahitamasī’’ti aṭṭhakathāyaṃ (mahāva. aṭṭha. 264) vuttaṃ. Sāratthadīpaniyaṃ (sārattha. ṭī. mahāvagga 3.265) <bold>‘‘suvaṇṇageruko</bold>ti suvaṇṇatutthādī’’ti vuttaṃ. Vimativinodaniyampi (vi. vi. ṭī. mahāvagga 2.264-265) tatheva vuttaṃ. ‘‘Anujānāmi, bhikkhave, candanaṃ tagaraṃ kāḷānusāriyaṃ tālīsaṃ bhaddamuttaka’’nti (mahāva. 265) vacanato añjanūpapisanehi atthe sati imāni candanādīni vaṭṭanti. Tattha <bold>‘‘candana</bold>nti lohitacandanādikaṃ yaṃ kiñci candanaṃ. <bold>Tagarādīni</bold><pageBreak edition="M" number="2.0411" /> pākaṭāni. Aññānipi nīluppalādīni vaṭṭantiyeva. <bold>Añjanūpapisanehī</bold>ti añjanehi saddhiṃ ekato pisitabbehi. Na hi kiñci añjanūpapisanaṃ na vaṭṭatī’’ti aṭṭhakathāyaṃ (mahāva. aṭṭha. 264) ṭīkāyaṃ (sārattha. ṭī. mahāvagga 3.265) pana <bold>‘‘añjanūpapisana</bold>nti añjanatthāya upapisitabbaṃ yaṃ kiñci <pageBreak edition="V" number="2.0304" /> cuṇṇajātī’’ti vuttaṃ. Vimativinodaniyaṃ (vi. vi. ṭī. mahāvagga 2.264-265) pana ‘‘pāḷiyaṃ <bold>añjanūpapisana</bold>nti añjane upanetuṃ pisitabbabhesajja’’nti vuttaṃ.</paragraph>
    <paragraph line="358">‘‘Anujānāmi, bhikkhave, añjani’’nti (mahāva. 265) vacanato añjanaṭhapanaṭṭhānaṃ vaṭṭati. ‘‘Na, bhikkhave, uccāvacā añjanī dhāretabbā, yo dhāreyya, āpatti dukkaṭassa. Anujānāmi, bhikkhave, aṭṭhimayaṃ dantamayaṃ visāṇamayaṃ naḷamayaṃ veḷumayaṃ kaṭṭhamayaṃ jatumayaṃ lohamayaṃ saṅkhanābhimaya’’nti (mahāva. 265) vacanato etāni kappiyāni. Tattha <bold>aṭṭhimaya</bold>nti manussaṭṭhiṃ ṭhapetvā avasesaaṭṭhimayaṃ. <bold>Dantamaya</bold>nti hatthidantādisabbadantamayaṃ. <bold>Visāṇamayepi</bold> akappiyaṃ nāma natthi. <bold>Naḷamayādayo</bold> ekantakappiyāyeva.</paragraph>
    <paragraph line="359">‘‘Anujānāmi, bhikkhave, apidhāna’’nti (mahāva. 265) vacanato añjanīapidhānampi vaṭṭati. ‘‘Anujānāmi, bhikkhave, suttakena bandhitvā añjaniyā bandhitu’’nti (mahāva. 265) vacanato apidhānaṃ suttakena bandhitvā añjaniyā bandhitabbaṃ. ‘‘Anujānāmi, bhikkhave, suttakena sibbetu’’nti (mahāva. 265) vacanato apatanatthāya añjanīsuttakena sibbetuṃ vaṭṭati. ‘‘Anujānāmi, bhikkhave, añjanisalāka’’nti (mahāva. 265) vacanato añjanisalākampi vaṭṭati. ‘‘Na, bhikkhave, uccāvacā añjanisalākā dhāretabbā, yo dhāreyya, āpatti dukkaṭassa. Anujānāmi, bhikkhave, aṭṭhimayaṃ…pe… saṅkhanābhimaya’’nti (mahāva. 265) vacanato etāyeva añjanisalākā vaṭṭanti. ‘‘Anujānāmi, bhikkhave, salākaṭṭhāniya’’nti (mahāva. 265) vacanato añjanisalākaṭṭhāniyampi vaṭṭati. Tattha <bold>salākaṭṭhāniya</bold>nti yattha salākaṃ odahanti, taṃ susiradaṇḍakaṃ vā thavikaṃ vā anujānāmīti <pageBreak edition="M" number="2.0412" /> attho. ‘‘Anujānāmi, bhikkhave, añjanitthavika’’nti (mahāva. 265) vacanato thavikampi vaṭṭati. ‘‘Anujānāmi, bhikkhave, aṃsabaddhakaṃ bandhanasuttaka’’nti (mahāva. 265) vacanato añjanitthavikāya aṃse lagganatthāya aṃsabaddhakampi bandhanasuttakampi vaṭṭati.</paragraph>
    <subhead line="360">Natthukathā</subhead>
    <paragraph line="361">Natthukathāyaṃ <pageBreak edition="V" number="2.0305" /> ‘‘anujānāmi, bhikkhave, muddhani telaka’’nti (mahāva. 266) vacanato sīsābhitāpassa bhikkhuno muddhani telaṃ vaṭṭati. ‘‘Anujānāmi, bhikkhave, natthukamma’’nti (mahāva. 266) vacanato nakkhamanīye sati natthukammaṃ vaṭṭati. ‘‘Anujānāmi, bhikkhave, natthukaraṇi’’nti (mahāva. 266) vacanato natthuyā agaḷanatthaṃ natthukaraṇī vaṭṭati. ‘‘Na, bhikkhave, uccāvacā natthukaraṇī dhāretabbā, yo dhāreyya, āpatti dukkaṭassa. Anujānāmi, bhikkhave, aṭṭhimayaṃ…pe… saṅkhanābhimaya’’nti (mahāva. 266) vacanato etāyeva natthukaraṇiyo vaṭṭanti. ‘‘Anujānāmi, bhikkhave, yamakanatthukaraṇi’’nti (mahāva. 266) vacanato natthu visamaṃ āsiñcayanti ce, yamakanatthukaraṇiṃ dhāretabbaṃ. Tattha <bold>yamakanatthukaraṇi</bold>nti samaso tāhi dvīhi panāḷikāhi ekaṃ natthukaraṇiṃ.</paragraph>
    <subhead line="362">Dhūmanettakathā</subhead>
    <paragraph line="363">Dhūmanettakathāyaṃ ‘‘anujānāmi, bhikkhave, dhūmaṃ pātu’’nti (mahāva. 266) vacanato yamakanatthukaraṇiyā nakkhamanīye sati dhūmaṃ pātuṃ vaṭṭati. ‘‘Anujānāmi, bhikkhave, dhūmanetta’’nti (mahāva. 266) vacanato tameva vaṭṭiṃ ālimbetvā pivanapaccayā kaṇṭhe dahantena dhūmanettadhūmo pivitabbo. ‘‘Na, bhikkhave, uccāvacāni dhūmanettāni dhāretabbāni, yo dhāreyya, āpatti dukkaṭassa. Anujānāmi, bhikkhave, aṭṭhimayaṃ…pe… saṅkhanābhimaya’’nti (mahāva. 266) vacanato etāni eva dhūmanettāni dhāretabbāni. ‘‘Anujānāmi <pageBreak edition="M" number="2.0413" />, bhikkhave, apidhāna’’nti (mahāva. 266) vacanato pāṇakādiappavisanatthaṃ dhūmanettatthavikampi vaṭṭati. ‘‘Anujānāmi, bhikkhave, yamakatthavika’’nti (mahāva. 266) vacanato ekato ghaṃsiyamāne sati yamakatthavikaṃ vaṭṭati. ‘‘Anujānāmi, bhikkhave, aṃsabaddhakaṃ bandhanasuttaka’’nti (mahāva. 266) vacanato dhūmanettatthavikassa aṃsabaddhabandhanasuttaṃ vaṭṭati.</paragraph>
    <subhead line="364">Telapākakathā</subhead>
    <paragraph line="365">Telapākakathāyaṃ ‘‘anujānāmi, bhikkhave, telapāka’’nti (mahāva. 267) vacanato vātābādhe <pageBreak edition="V" number="2.0306" /> sati telapāko vaṭṭati. Tattha <bold>anujānāmi, bhikkhave, telapāka</bold>nti yaṃ kiñci bhesajjapakkhittaṃ sabbaṃ anuññātameva hoti. ‘‘Na, bhikkhave, atipakkhittamajjaṃ telaṃ pātabbaṃ, yo piveyya, yathādhammo kāretabbo. Anujānāmi, bhikkhave, yasmiṃ telapāke majjassa na vaṇṇo na gandho na raso paññāyati, evarūpaṃ majjapakkhittaṃ telaṃ pātu’’nti (mahāva. 267) vacanato yasmiṃ telapāke pakkhittassa majjassa vaṇṇo vā gandho vā raso vā na paññāyati, tādisaṃ telaṃ pivitabbaṃ. Tattha <bold>atipakkhittamajjānī</bold>ti ativiya khittamajjāni, bahuṃ majjaṃ pakkhipitvā yojitānīti attho. ‘‘Anujānāmi, bhikkhave, abbhañjanaṃ adhiṭṭhātu’’nti (mahāva. 267) vacanato atipakkhittamajjattā apivitabbe tele sati abbhañjanaṃ adhiṭṭhātuṃ vaṭṭati. ‘‘Anujānāmi, bhikkhave, tīṇi tumbāni lohatumbaṃ kaṭṭhatumbaṃ phalatumba’’nti (mahāva. 267) vacanato telapakkabhājanāni imāni tīṇi tumbāni vaṭṭanti.</paragraph>
    <subhead line="366">Sedakammakathā</subhead>
    <paragraph line="367">Sedakammakathāyaṃ ‘‘anujānāmi, bhikkhave, sedakamma’’nti (mahāva. 267) vacanato aṅgavāte sati sedakammaṃ kātuṃ vaṭṭati <pageBreak edition="M" number="2.0414" />. Tattha <bold>aṅgavāto</bold>ti hatthapāde vāto. Nakkhamanīyo hoti, ‘‘anujānāmi, bhikkhave, sambhāraseda’’nti (mahāva. 267) vacanato sedakammena nakkhamanīye sati sambhārasedaṃ kātuṃ vaṭṭati. Tattha <bold>sambhāraseda</bold>nti nānāvidhapaṇṇasambhārasedaṃ. Nakkhamanīyo hoti, ‘‘anujānāmi, bhikkhave, mahāseda’’nti (mahāva. 267) vacanato sambhārasedanakkhamanīye sati mahāsedaṃ kātuṃ vaṭṭati. Tattha <bold>mahāseda</bold>nti mahantaṃ sedaṃ, porisappamāṇaṃ āvāṭaṃ aṅgārānaṃ pūretvā paṃsuvālikādīhi pidahitvā tattha nānāvidhāni vātaharaṇapaṇṇāni santharitvā telamakkhitena gattena tattha nipajjitvā samparivattantena sarīraṃ sedetuṃ anujānāmīti attho. Nakkhamanīyo hoti, ‘‘anujānāmi, bhikkhave, bhaṅgodaka’’nti (mahāva. 267) vacanato mahāsedena nakkhamanīye sati bhaṅgodakaṃ kātuṃ vaṭṭati. Tattha <bold>bhaṅgodaka</bold>nti nānāpaṇṇabhaṅgakuthitaṃ udakaṃ, tehi paṇṇehi ca udakena ca siñcitvā siñcitvā sedetabbo. Nakkhamanīyo hoti, ‘‘anujānāmi, bhikkhave, udakakoṭṭhaka’’nti (mahāva. 267) vacanato bhaṅgodakena nakkhamanīye sati udakakoṭṭhakaṃ kātuṃ vaṭṭati. Tattha <bold>udakakoṭṭhaka</bold>nti <pageBreak edition="V" number="2.0307" /> udakakoṭṭhe cāṭiṃ vā doṇiṃ vā uṇhodakassa pūretvā tattha pavisitvā sedakammakaraṇaṃ anujānāmīti attho.</paragraph>
    <subhead line="368">Lohitamocanakathā</subhead>
    <paragraph line="369">Lohitamocanakathāyaṃ ‘‘anujānāmi, bhikkhave, lohitaṃ mocetu’’nti (mahāva. 267) vacanato pabbavāte sati lohitaṃ mocetuṃ vaṭṭati. Tattha <bold>pabbavāto hotī</bold>ti pabbe pabbe vāto vijjhati. <bold>Lohitaṃ mocetu</bold>nti satthakena lohitaṃ mocetuṃ. Nakkhamanīyo hoti, anujānāmi, bhikkhave, lohitaṃ mocetvā visāṇena gāhetunti (mahāva. 267).</paragraph>
    <subhead line="370">Pādabbhañjanakathā</subhead>
    <paragraph line="371">Pādabbhañjanakathāyaṃ <pageBreak edition="M" number="2.0415" /> ‘‘anujānāmi, bhikkhave, pādabbhañjana’’nti (mahāva. 267) vacanato pādesu phalitesu pādabbhañjanaṃ pacitabbaṃ. Nakkhamanīyo hoti, ‘‘anujānāmi, bhikkhave, pajjaṃ abhisaṅkharitu’’nti (mahāva. 267) vacanato pādabbhañjanatelena nakkhamanīye sati pajjaṃ abhisaṅkharitabbaṃ. <bold>Tattha pajjaṃ abhisaṅkharitu</bold>nti yena phalitapādā pākatikā honti, taṃ nāḷikerādīsu nānābhesajjāni pakkhipitvā pajjaṃ abhisaṅkharituṃ, pādānaṃ sappāyabhesajjaṃ pacitunti attho.</paragraph>
    <subhead line="372">Gaṇḍābādhakathā</subhead>
    <paragraph line="373">Gaṇḍābādhakathāyaṃ ‘‘anujānāmi, bhikkhave, satthakamma’’nti (mahāva. 267) vacanato gaṇḍābādhe sati satthakammaṃ kātabbaṃ. ‘‘Anujānāmi, bhikkhave, kasāvodaka’’nti (mahāva. 267) vacanato kasāvodakena atthe sati kasāvodakaṃ dātabbaṃ. ‘‘Anujānāmi, bhikkhave, tilakakka’’nti (mahāva. 267) vacanato tilakakkena atthe sati tilakakkaṃ dātabbaṃ. <bold>Tilakakkena attho</bold>ti piṭṭhehi tilehi attho. ‘‘Anujānāmi bhikkhave kabaḷika’’nti (mahāva. 267) vacanato kabaḷikāya atthe sati kabaḷikā dātabbā. Tattha <bold>kabaḷika</bold>nti vaṇamukhe sattupiṇḍaṃ pakkhipituṃ. ‘‘Anujānāmi, bhikkhave, vaṇabandhanacoḷa’’nti (mahāva. 267) vacanato <pageBreak edition="V" number="2.0308" /> vaṇabandhanacoḷena atthe sati vaṇabandhanacoḷaṃ dātabbaṃ. ‘‘Anujānāmi, bhikkhave, sāsapakuṭṭena phositu’’nti (mahāva. 267) vacanato sace vaṇo kuṇḍavatī, sāsapakuṭṭena phositabbaṃ. Tattha <bold>sāsapakuṭṭenā</bold>ti sāsapapiṭṭhena.</paragraph>
    <paragraph line="374">‘‘Anujānāmi, bhikkhave, dhūmaṃ kātu’’nti (mahāva. 267) vacanato yadi vaṇo kilijjittha, dhūmaṃ kātuṃ vaṭṭati. ‘‘Anujānāmi, bhikkhave, loṇasakkharikāya chinditu’’nti (mahāva. 267) vacanato yadi vaḍḍhamaṃsaṃ vuṭṭhāti <pageBreak edition="M" number="2.0416" />, chinditabbaṃ. Tattha <bold>vaḍḍhamaṃsa</bold>nti adhikamaṃsaṃ āṇī viya uṭṭhahati. <bold>Loṇasakkharikāya chinditu</bold>nti khārena chindituṃ. ‘‘Anujānāmi, bhikkhave, vaṇatela’’nti (mahāva. 267) vacanato yadi vaṇo na ruhati, vaṇaruhanatelaṃ pacitabbaṃ. ‘‘Anujānāmi, bhikkhave, vikāsikaṃ sabbaṃ vaṇapaṭikamma’’nti (mahāva. 267) vacanato yadi telaṃ gaḷati, vikāsikaṃ dātabbaṃ, sabbaṃ vaṇapaṭikammaṃ kātabbaṃ. Tattha <bold>vikāsika</bold>nti telarundhanapilotikaṃ. <bold>Sabbaṃ vaṇapaṭikamma</bold>nti yaṃ kiñci vaṇapaṭikammaṃ nāma atthi, sabbaṃ anujānāmīti attho. Mahāvikaṭakathā pubbe vuttāva.</paragraph>
    <paragraph line="375"><bold>Sāmaṃ gahetvā</bold>ti idaṃ na kevalaṃ sappadaṭṭhasseva, aññasmimpi daṭṭhavise sati sāmaṃ gahetvā paribhuñjitabbaṃ, aññesu pana kāraṇesu paṭiggahitameva vaṭṭati.</paragraph>
    <subhead line="376">Visapītakathā</subhead>
    <paragraph line="377">Visapītakathāyaṃ ‘‘anujānāmi, bhikkhave, gūthaṃ pāyetu’’nti (mahāva. 268) vacanato pītavisaṃ bhikkhuṃ gūthaṃ pāyetuṃ vaṭṭati. ‘‘Anujānāmi, bhikkhave, yaṃ karonto paṭiggaṇhāti, sveva paṭiggaho kato, na puna paṭiggahetabbo’’ti (mahāva. 268) vacanato tadeva vaṭṭati. Aṭṭhakathāyaṃ (mahāva. aṭṭha. 268) pana <bold>na puna paṭiggahetabbo</bold>ti sace bhūmippatto, paṭiggahāpetabbo, appattaṃ pana gahetuṃ vaṭṭati.</paragraph>
    <subhead line="378">Gharadinnakābādhakathā</subhead>
    <paragraph line="379">Gharadinnakābādhakathāyaṃ ‘‘anujānāmi, bhikkhave, sītāloḷiṃ pāyetu’’nti (mahāva. 269) vacanato <pageBreak edition="V" number="2.0309" /> gharadinnakābādhassa bhikkhuno sītāloḷiṃ pāyetuṃ vaṭṭati. Tattha <bold>gharadinnakābādho</bold>ti vasīkaraṇapāṇakasamuṭṭhitarogo. Ṭīkāyaṃ (sārattha. ṭī. mahāvagga 3.269) pana <pageBreak edition="M" number="2.0417" /><bold>‘‘gharadinnakābādho</bold> nāma vasīkaraṇatthāya gharaṇiyā dinnabhesajjasamuṭṭhito ābādho. Tenāha ‘vasīkaraṇapāṇakasamuṭṭhitarogo’ti. <bold>Ghara</bold>-saddo cettha abhedena gharaṇiyā vattamāno adhippeto’’ti vuttaṃ. Vimativinodaniyampi (vi. vi. ṭī. mahāvagga 2.267-269) <bold>‘‘gharadinnakābādho</bold> nāma gharaṇiyā dinnavasīkaraṇabhesajjasamuṭṭhito ābādho’’ti vuttaṃ. <bold>Sītāloḷi</bold>nti naṅgalena kasantassa phāle laggamattikaṃ udakena āloḷetvā pāyetuṃ anujānāmīti attho.</paragraph>
    <subhead line="380">Duṭṭhagahaṇikakathā</subhead>
    <paragraph line="381">Duṭṭhagahaṇikakathāyaṃ ‘‘anujānāmi, bhikkhave, āmisakhāraṃ pāyetu’’nti (mahāva. 269) vacanato duṭṭhagahaṇikassa bhikkhuno āmisakhāraṃ pāyetuṃ vaṭṭati. Tattha <bold>duṭṭhagahaṇiko</bold>ti vipannagahaṇiko, kicchena uccāro nikkhamatīti attho. <bold>Āmisakhāra</bold>nti sukkhodanaṃ jhāpetvā tāya chārikāya paggharitaṃ khārodakaṃ. Vimativinodaniyaṃ (vi. vi. ṭī. mahāvagga 2.267-269) pana <bold>‘‘tāya chārikāya paggharitaṃ khārodaka</bold>nti parissāvane taṃ chārikaṃ pakkhipitvā udake abhisiñcite tato chārikato heṭṭhā paggharitaṃ khārodaka’’nti vuttaṃ.</paragraph>
    <subhead line="382">Paṇḍurogābādhakathā</subhead>
    <paragraph line="383">Paṇḍurogābādhakathāyaṃ ‘‘anujānāmi, bhikkhave, muttaharītakaṃ pāyetu’’nti (mahāva. 269) vacanato paṇḍurogābādhassa bhikkhuno muttaharītakaṃ pāyetuṃ vaṭṭati. Tattha <bold>muttaharītaka</bold>nti gomuttaparibhāvitaṃ harītakaṃ.</paragraph>
    <subhead line="384">Chavidosābādhakathā</subhead>
    <paragraph line="385">Chavidosābādhakathāyaṃ <pageBreak edition="M" number="2.0418" /> ‘‘anujānāmi, bhikkhave, gandhālepaṃ kātu’’nti (mahāva. 269) vacanato chavidosābādhassa bhikkhuno gandhālepaṃ kātuṃ vaṭṭati.</paragraph>
    <subhead line="386">Abhisannakāyakathā</subhead>
    <paragraph line="387">Abhisannakāyakathāyaṃ <pageBreak edition="V" number="2.0310" /> ‘‘anujānāmi, bhikkhave, virecanaṃ pātu’’nti (mahāva. 269) vacanato abhisannakāyassa bhikkhuno virecanaṃ pātuṃ vaṭṭati. Tattha <bold>abhisannakāyo</bold>ti ussannadosakāyo. Acchakañjiyā attho hoti, ‘‘anujānāmi, bhikkhave, acchakañjiya’’nti (mahāva. 269) vacanato acchakañjiyaṃ pātuṃ vaṭṭati. Tattha <bold>acchakañjiya</bold>nti taṇḍulodakamaṇḍo. Akaṭayūsena attho hoti, ‘‘anujānāmi, bhikkhave, akaṭayūsa’’nti (mahāva. 269) vacanato akaṭayūsaṃ pātuṃ vaṭṭati. Tattha <bold>akaṭayūsa</bold>nti asiniddho muggapacitapānīyo. Sāratthadīpaniyaṃ (sārattha. ṭī. mahāvagga 3.269) pana vimativinodaniyañca (vi. vi. ṭī. mahāvagga 2.267-269) <bold>‘‘akaṭayūsenā</bold>ti anabhisaṅkhatena muggayūsenā’’ti vuttaṃ. Kaṭākaṭena attho hoti, ‘‘anujānāmi, bhikkhave, kaṭākaṭa’’nti (mahāva. 269) vacanato kaṭākaṭaṃ pāyetuṃ vaṭṭati. Tattha <bold>kaṭākaṭa</bold>nti sova dhotasiniddho. Sāratthadīpaniyaṃ (sārattha. ṭī. mahāvagga 3.269) vimativinodaniyañca (vi. vi. ṭī. mahāvagga 2.267-269) <bold>‘‘kaṭākaṭenā</bold>ti mugge pacitvā acāletvāva parissāvitena muggayūsenā’’ti vuttaṃ. Paṭicchādanīyena attho hoti, ‘‘anujānāmi, bhikkhave, paṭicchādanīya’’nti (mahāva. 269) vacanato paṭicchādanīyaṃ pātuṃ vaṭṭati. Tattha <bold>paṭicchādanīyenā</bold>ti maṃsarasena.</paragraph>
    <subhead line="388">Loṇasovīrakakathā</subhead>
    <paragraph line="389">Loṇasovīrakakathāyaṃ <pageBreak edition="M" number="2.0419" /> ‘‘anujānāmi, bhikkhave, gilānassa loṇasovīrakaṃ, agilānassa udakasambhinnaṃ pānaparibhogena paribhuñjitu’’nti (mahāva. 273) vacanato gilānena bhikkhunā loṇasovīrakaṃ pātabbaṃ, agilānena udakasambhinnaṃ katvā paribhuñjitabbaṃ, tañca ‘‘pānaparibhogenā’’ti vacanato vikālepi vaṭṭati.</paragraph>
    <paragraph line="390">Tattha <bold>loṇasovīrakaṃ</bold> nāma sabbarasābhisaṅkhataṃ ekaṃ bhesajjaṃ, taṃ kira karonto harītakāmalakavibhītakakasāve sabbadhaññāni sabbaaparaṇṇāni sattannampi dhaññānaṃ odanaṃ kadaliphalādīni sabbaphalāni vettaketakakhajjūrikaḷīrādayo sabbakaḷīre macchamaṃsakhaṇḍāni anekāni <pageBreak edition="V" number="2.0311" /> ca madhuphāṇitasindhavaloṇatikaṭukādīni bhesajjāni pakkhipitvā kumbhimukhaṃ limpitvā ekaṃ dve tīṇi saṃvaccharāni ṭhapenti, taṃ paripaccitvā jamburasavaṇṇaṃ hoti, vātakāsakuṭṭhapaṇḍubhagaṇḍalādīnaṃ siniddhabhojanabhuttānañca uttarapānaṃ bhattajīraṇakabhesajjaṃ tādisaṃ natthi, taṃ panetaṃ bhikkhūnaṃ pacchābhattampi vaṭṭati, gilānānaṃ pākatikameva. Agilānānaṃ pana udakasambhinnaṃ pānaparibhogenāti.</paragraph>
    <paragraph line="391">Sāratthadīpaniyaṃ (sārattha. ṭī. 2.191-192) pana ‘‘pānaparibhogenāti vuttattā loṇasovīrakaṃ yāmakālika’’nti vuttaṃ. Vimativinodaniyaṃ (vi. vi. ṭī. 1.192) pana ‘‘pānaparibhogena vaṭṭatīti sambandho. Evaṃ pana vuttattā loṇasovīrakaṃ yāmakālikanti keci vadanti, keci pana ‘gilānānaṃ pākatikameva, agilānānaṃ pana udakasambhinna’nti vuttattā guḷaṃ viya sattāhakālika’’nti vuttaṃ. Vajirabuddhiṭīkāyaṃ (vajira. ṭī. mahāvagga 263) pana ‘‘avisesena satipaccayatā vuttā <pageBreak edition="M" number="2.0420" />. Imasmiṃ khandhake ‘anujānāmi, bhikkhave, gilānassa guḷaṃ, agilānassa guḷodakaṃ, gilānassa loṇasovīrakaṃ, agilānassa udakasambhinna’nti (mahāva. 284) vuttaṃ, tasmā siddhaṃ ‘satipaccayatā gilānāgilānavasena duvidhā’ti’’ vuttaṃ.</paragraph>
    <subhead line="392">Antovutthādikathā</subhead>
    <paragraph line="393">Antovutthādikathāyaṃ ‘‘tena kho pana samayena bhagavato udaravātābādho hoti, atha kho āyasmā ānando ‘pubbepi bhagavato udaravātābādho tekaṭulayāguyā phāsu hotī’ti sāmaṃ tilampi taṇḍulampi muggampi viññāpetvā anto vāsetvā anto sāmaṃ pacitvā bhagavato upanāmesi ‘pivatu bhagavā tekaṭulayāgu’nti. Jānantāpi tathāgatā pucchanti, jānantāpi na pucchanti, kālaṃ viditvā pucchanti, kālaṃ viditvā na pucchanti, atthasañhitaṃ tathāgatā pucchanti, no anatthasañhitaṃ, anatthasañhite setughāto tathāgatānaṃ. Dvīhi ākārehi buddhā bhagavanto bhikkhū paṭipucchanti ‘dhammaṃ vā desessāma, sāvakānaṃ vā sikkhāpadaṃ paññapessāmā’ti.</paragraph>
    <paragraph line="394">Atha kho bhagavā āyasmantaṃ ānandaṃ āmantesi ‘kutāyaṃ, ānanda, yāgū’ti. Atha kho <pageBreak edition="V" number="2.0312" /> āyasmā ānando bhagavato etamatthaṃ ārocesi. Vigarahi buddho bhagavā ananucchavikaṃ, ānanda, ananulomikaṃ appatirūpaṃ assamaṇakaṃ akappiyaṃ akaraṇīyaṃ, kathañhi nāma tvaṃ, ānanda, evarūpāya bāhullāya cetessasi, yadapi, ānanda, anto vutthaṃ, tadapi akappiyaṃ. Yadapi anto pakkaṃ, tadapi akappiyaṃ. Yadapi sāmaṃ pakkaṃ, tadapi akappiyaṃ. Netaṃ, ānanda, appasannānaṃ vā pasādāya…pe… vigarahitvā dhammiṃ kathaṃ katvā bhikkhū āmantesi – na, bhikkhave, anto vutthaṃ anto <pageBreak edition="M" number="2.0421" /> pakkaṃ sāmaṃ pakkaṃ paribhuñjitabbaṃ, yo paribhuñjeyya, āpatti dukkaṭassa. Anto ce, bhikkhave, vutthaṃ anto pakkaṃ sāmaṃ pakkaṃ, tañce paribhuñjeyya, āpatti tiṇṇaṃ dukkaṭānaṃ. Anto ce, bhikkhave, vutthaṃ anto pakkaṃ aññehi pakkaṃ, tañce paribhuñjeyya, āpatti dvinnaṃ dukkaṭānaṃ. Anto ce, bhikkhave, vutthaṃ bahi pakkaṃ sāmaṃ pakkaṃ, tañce paribhuñjeyya, āpatti dvinnaṃ dukkaṭānaṃ. Bahi ce, bhikkhave, vutthaṃ anto pakkaṃ sāmaṃ pakkaṃ, tañce paribhuñjeyya, āpatti dvinnaṃ dukkaṭānaṃ. Anto ce, bhikkhave, vutthaṃ bahi pakkaṃ aññehi pakkaṃ, tañce paribhuñjeyya, āpatti dukkaṭassa. Bahi ce, bhikkhave, vutthaṃ anto pakkaṃ aññehi pakkaṃ, tañce paribhuñjeyya, āpatti dukkaṭassa. Bahi ce, bhikkhave, vutthaṃ bahi pakkaṃ sāmaṃ pakkaṃ, tañce paribhuñjeyya, āpatti dukkaṭassa. Bahi ce, bhikkhave, vutthaṃ bahi pakkaṃ aññehi pakkaṃ, tañce paribhuñjeyya, anāpattī’’ti (mahāva. 274) vacanato sahaseyyappahonake ṭhāne vutthatā, tattha pakkatā, upasampannena sāmaṃ pakkatāti imesaṃ tiṇṇaṃ aṅgānaṃ sambhave sati tisso āpattiyo, dvinnaṃ sambhave dve āpattiyo, ekassa aṅgassa sambhave ekā āpattīti veditabbaṃ.</paragraph>
    <paragraph line="395"><bold>Anto vuttha</bold>nti akappiyakuṭiyaṃ vutthaṃ. <bold>Sāmaṃ pakka</bold>nti ettha yaṃ kiñci āmisaṃ bhikkhuno pacituṃ na vaṭṭati. Sacepissa uṇhayāguyā sulasipaṇṇāni vā siṅgiveraṃ vā loṇaṃ vā pakkhipanti, tampi cāletuṃ na vaṭṭati. ‘‘Yāguṃ nibbāpemī’’ti pana cāletuṃ vaṭṭati. Uttaṇḍubhattaṃ labhitvāpi pidahituṃ na vaṭṭati. Sace pana manussā pidahitvāva denti, vaṭṭati. ‘‘Bhattaṃ vā mā nibbāyatū’’ti pidahituṃ vaṭṭati. ‘‘Anujānāmi, bhikkhave, puna pākaṃ pacitu’’nti (mahāva. 274) vacanato pubbe anupasampannehi pakkaṃ puna pacituṃ vaṭṭati. Vuttañhi aṭṭhakathāyaṃ (mahāva. aṭṭha. 274) ‘‘khīratakkādīsu <pageBreak edition="M" number="2.0422" /> pana sakiṃ kuthitesu aggiṃ dātuṃ vaṭṭati punapākassa anuññātattā’’ti. ‘‘Anujānāmi, bhikkhave, anto vāsetu’’nti (mahāva. 274) vacanato <pageBreak edition="V" number="2.0313" /> dubbhikkhasamaye taṇḍulādīni anto vāsetuṃ vaṭṭati. ‘‘Anujānāmi, bhikkhave, anto pacitu’’nti (mahāva. 274) vacanato dubbhikkhasamaye anto pacituṃ vaṭṭati. ‘‘Anujānāmi, bhikkhave, sāmaṃ pacitu’’nti (mahāva. 274) vacanato dubbhikkhasamaye sāmampi pacituṃ vaṭṭati. ‘‘Anujānāmi, bhikkhave, anto vutthaṃ anto pakkaṃ sāmaṃ pakka’’nti (mahāva. 274) vacanato dubbhikkhasamaye tīṇipi vaṭṭanti.</paragraph>
    <subhead line="396">Uggahitapaṭiggahitakathā</subhead>
    <paragraph line="397">Uggahitapaṭiggahitakathāyaṃ ‘‘anujānāmi, bhikkhave, yattha phalakhādanīyaṃ passati, kappiyakārako ca na hoti, sāmaṃ gahetvā haritvā kappiyakārake passitvā bhūmiyaṃ nikkhipitvā paṭiggahāpetvā paribhuñjituṃ, anujānāmi, bhikkhave, uggahitaṃ paṭiggahitu’’nti (mahāva. 275) vacanato tathā katvā paribhuñjituṃ vaṭṭati, āpatti na hotīti.</paragraph>
    <subhead line="398">Tatonīhaṭakathā</subhead>
    <paragraph line="399">Tato nīhaṭakathāyaṃ ‘‘paṭiggaṇhatha, bhikkhave, paribhuñjatha. Anujānāmi, bhikkhave, tato nīhaṭaṃ bhuttāvinā pavāritena anatirittaṃ paribhuñjitu’’nti (mahāva. 276) vacanato yasmiṃ dāne nimantitā hutvā bhikkhū bhuñjanti, tato dānato nīhaṭaṃ bhojanaṃ pavāritena bhikkhunā bhuñjitabbaṃ, na pavāritasikkhāpadena āpatti hoti. Vuttañhi aṭṭhakathāyaṃ (mahāva. aṭṭha. 276) <bold>‘‘tato nīhaṭa</bold>nti yattha nimantitā bhuñjanti, tato nīhaṭa’’nti.</paragraph>
    <subhead line="400">Purebhattapaṭiggahitakathā</subhead>
    <paragraph line="401">Purebhattapaṭiggahitakathāyaṃ <pageBreak edition="M" number="2.0423" /> ‘‘paṭiggaṇhatha, bhikkhave, paribhuñjatha, anujānāmi, bhikkhave, purebhattaṃ paṭiggahitaṃ bhuttāvinā pavāritena anatirittaṃ paribhuñjitu’’nti (mahāva. 277) vacanato purebhattaṃ paṭiggahetvā nikkhipitaṃ pavāritena bhikkhunā atirittaṃ akatvā bhuñjituṃ vaṭṭati, pavāritasikkhāpadena āpatti na hoti.</paragraph>
    <subhead line="402">Vanaṭṭhapokkharaṭṭhakathā</subhead>
    <paragraph line="403">Vanaṭṭhapokkharaṭṭhakathāyaṃ <pageBreak edition="V" number="2.0314" /> ‘‘tena kho pana samayena āyasmato sāriputtassa kāyaḍāhābādho hoti. Atha kho āyasmā mahāmoggallāno yenāyasmā sāriputto tenupasaṅkami, upasaṅkamitvā āyasmantaṃ sāriputtaṃ etadavoca ‘pubbe te, āvuso sāriputta, kāyaḍāhābādho kena phāsu hotī’ti. Bhisehi ca me, āvuso, muḷālikāhi cāti…pe… atha kho āyasmato sāriputtassa bhise ca muḷālikāyo ca paribhuttassa kāyaḍāhābādho paṭippassambhi…pe… paṭiggaṇhatha, bhikkhave, paribhuñjatha. Anujānāmi, bhikkhave, vanaṭṭhaṃ pokkharaṭṭhaṃ bhuttāvinā pavāritena anatirittaṃ paribhuñjitu’’nti (mahāva. 278) vacanato vanaṭṭhaṃ pokkharaṭṭhaṃ pavāritena bhikkhunā paribhuñjituṃ vaṭṭati, pavāritasikkhāpadena āpatti na hoti. Tattha <bold>vanaṭṭhaṃ pokkharaṭṭha</bold>nti vane ceva paduminigacche ca jātaṃ.</paragraph>
    <subhead line="404">Akatakappakathā</subhead>
    <paragraph line="405">Akatakappakathāyaṃ ‘‘anujānāmi, bhikkhave, abījaṃ nibbaṭṭabījaṃ akatakappaṃ phalaṃ paribhuñjitu’’nti (mahāva. 278) vacanato abījañca nibbaṭṭabījañca <pageBreak edition="M" number="2.0424" /> phalaṃ aggisatthanakhehi samaṇakappaṃ akatvāpi paribhuñjituṃ vaṭṭati. Tattha <bold>abīja</bold>nti taruṇaphalaṃ, yassa bījaṃ aṅkuraṃ na janeti. <bold>Nibbaṭṭabīja</bold>nti bījaṃ nibbaṭṭetvā apanetvā paribhuñjitabbakaṃ ambapanasādi, tāni phalāni kappiyakārake asati kappaṃ akatvāpi paribhuñjituṃ vaṭṭati.</paragraph>
    <subhead line="406">Yāgukathā</subhead>
    <paragraph line="407">Yāgukathāyaṃ ‘‘dasayime, brāhmaṇa, ānisaṃsā yāguyā. Katame dasa, yāguṃ dento āyuṃ deti, vaṇṇaṃ deti, sukhaṃ deti, balaṃ deti, paṭibhānaṃ deti, yāgupītā khudaṃ paṭihanati, pipāsaṃ vineti, vātaṃ anulometi, vatthiṃ sodheti, āmāvasesaṃ pāceti. Ime kho, brāhmaṇa, dasānisaṃsā yāguyāti.</paragraph>
    <gatha1 line="408">‘Yo <pageBreak edition="V" number="2.0315" /> saññatānaṃ paradattabhojinaṃ;</gatha1>
    <gatha2 line="409">Kālena sakkacca dadāti yāguṃ;</gatha2>
    <gatha3 line="410">Dasassa ṭhānāni anuppavecchati;</gatha3>
    <gathalast line="411">Āyuñca vaṇṇañca sukhaṃ balañca.</gathalast>
    <gatha1 line="412">‘Paṭibhānamassa upajāyate tato;</gatha1>
    <gatha2 line="413">Khuddaṃ pipāsañca byapaneti vātaṃ;</gatha2>
    <gatha3 line="414">Sodheti vatthiṃ pariṇāmeti bhattaṃ;</gatha3>
    <gathalast line="415">Bhesajjametaṃ sugatena vaṇṇitaṃ.</gathalast>
    <gatha1 line="416">‘Tasmā hi yāguṃ alameva dātuṃ;</gatha1>
    <gatha2 line="417">Niccaṃ manussena sukhatthikena;</gatha2>
    <gatha3 line="418">Dibbāni vā patthayatā sukhāni;</gatha3>
    <gathalast line="419">Mānussasobhagyatamicchatā vā’ti.</gathalast>
    <paragraph line="420">Atha kho bhagavā taṃ brāhmaṇaṃ imāhi gāthāhi anumoditvā uṭṭhāyāsanā pakkāmi. Atha kho bhagavā etasmiṃ nidāne etasmiṃ pakaraṇe dhammiṃ kathaṃ katvā bhikkhū āmantesi – anujānāmi, bhikkhave, yāguñca madhugoḷakañcā’’ti <pageBreak edition="M" number="2.0425" /> (mahāva. 282) vacanato yāguñca madhugoḷakañca sampaṭicchituṃ vaṭṭati. Anumodanāgāthāya ‘‘patthayataṃ icchata’’nti padānaṃ ‘‘alameva dātu’’nti iminā sambandho. Sace pana ‘‘patthayatā icchatā’’ti pāṭho atthi, soyeva gahetabbo. ‘‘Na, bhikkhave, aññatra nimantitena aññassa bhojjayāgu paribhuñjitabbā, yo paribhuñjeyya, yathādhammo kāretabbo’’ti (mahāva. 283) vacanato tathā bhuñjantassa paramparabhojanasikkhāpadena āpatti hoti. <bold>Bhojjayāgū</bold>ti yā pavāraṇaṃ janeti. <bold>Yathādhammo kāretabbo</bold>ti paramparabhojanena kāretabbo.</paragraph>
    <subhead line="421">Guḷakathā</subhead>
    <paragraph line="422">Guḷakathāyaṃ ‘‘anujānāmi, bhikkhave, gilānassa guḷaṃ, agilānassa guḷodaka’’nti (mahāva. 284) vacanato <pageBreak edition="V" number="2.0316" /> gilāno bhikkhu guḷapiṇḍaṃ vikālepi khādituṃ vaṭṭati. Agilāno pana udakasambhinnaṃ katvā guḷodakaparibhogena paribhuñjituṃ vaṭṭati. <bold>‘‘Gilānassa guḷa</bold>nti tathārūpena byādhinā gilānassa pacchābhattaṃ guḷaṃ anujānāmīti attho’’ti aṭṭhakathāyaṃ (mahāva. aṭṭha. 284) vuttaṃ. ‘‘Tathārūpena byādhinā’’ti vuttattā yathārūpena byādhinā gilānassa guḷo paribhuñjitabbo hoti, tathārūpena eva byādhinā gilānassāti vuttaṃ viya dissati, vīmaṃsitvā gahetabbaṃ.</paragraph>
    <paragraph line="423">Ettakāsu kathāsu yā yā saṃvaṇṇetabbappakaraṇe na dissati, sā sā amhehi pesalānaṃ bhikkhūnaṃ kosallatthaṃ pāḷito ca aṭṭhakathāto ca gahetvā ṭīkācariyānaṃ vacanehi alaṅkaritvā ṭhapitā, tasmā nikkaṅkhā hutvā paṇḍitā upadhārentu.</paragraph>
    <subhead line="424">Catumahāpadesakathā</subhead>
    <paragraph line="425" number="67"><bold>Yaṃ</bold><pageBreak edition="M" number="2.0426" /><bold>bhikkhave</bold>tiādi mahāpadesakathā nāma. Tattha mahante atthe upadissati etehīti <bold>mahāpadesā,</bold> mahantā vā atthā padissanti paññāyanti etthāti <bold>mahāpadesā,</bold> mahantānaṃ vā atthānaṃ padeso pavattidesoti <bold>mahāpadesā</bold>. Ke te? Imeyeva cattāro pāṭhā, atthā vā. Tena vuttaṃ <bold>‘‘ime cattāro mahāpadese’’</bold>tiādi. Tattha <bold>dhammasaṅgāhakattherā</bold>ti mahākassapādayo. <bold>Suttaṃ gahetvā</bold>ti ‘‘ṭhapetvā dhaññaphalarasa’’ntiādikaṃ suttaṃ gahetvā upadhārento. <bold>Satta dhaññānī</bold>ti –</paragraph>
    <gatha1 line="426">‘‘Sāli vīhi ca kudrūso, godhumo varako yavo;</gatha1>
    <gathalast line="427">Kaṅgūti satta dhaññāni, nīvārādī tu tabbhidā’’ti –.</gathalast>
    <unindented line="428">Vuttāni satta dhaññāni. <bold>Sabbaṃ aparaṇṇa</bold>nti muggamāsādayo. <bold>Aṭṭha pānānī</bold>ti ambapānaṃ jambupānaṃ cocapānaṃ mocapānaṃ sālukapānaṃ muddikapānaṃ madhukapānaṃ phārusakapānañca.</unindented>
    <paragraph line="429"><bold>Iminā nayenā</bold>ti suttānulomanayena. Vuttañhetaṃ aṭṭhakathāyaṃ <bold>‘‘suttānulomaṃ</bold> nāma cattāro mahāpadesā’’ti. <bold>Pāḷiñca aṭṭhakathañca anapekkhitvā</bold>ti pāḷiyaṃ nītatthato āgatameva aggahetvā <pageBreak edition="V" number="2.0317" />. <bold>Aññānipī</bold>ti tato aññānipi. Etena mahāpadesā nāma na kevalaṃ yathāvuttā eva, atha kho anekāni nānappakārāni vinayadharassa ñāṇānubhāvappakāsitānīti dasseti.</paragraph>
    <subhead line="430">Ānisaṃsakathā</subhead>
    <paragraph line="431" number="68"> Ānisaṃsakathāyaṃ vinayaṃ dhāretīti <bold>vinayadharo,</bold> sikkhanavācanamanasikāravinicchayanatadanulomakaraṇādinā vinayapariyattikusalo <pageBreak edition="M" number="2.0427" /> bhikkhu. Vinayapariyattimūlaṃ etesanti <bold>vinayapariyattimūlakā</bold>. Ke te? Pañcānisaṃsā. Vinayapariyattiyeva mūlaṃ kāraṇaṃ katvā labhitabbaānisaṃsā, na aññapariyattiṃ vā paṭipattiādayo vā mūlaṃ katvāti attho. Atha vā pariyāpuṇanaṃ pariyatti, vinayassa pariyatti vinayapariyatti, sā mūlaṃ etesanti <bold>vinayapariyattimūlakā,</bold> vinayapariyāpuṇanahetubhavā ānisaṃsāti attho. <bold>‘‘Katame’’</bold>tiādinā tesaṃ pañcānisaṃsādīnaṃ sarūpaṃ pucchitvā <bold>‘‘attano’’</bold>tiādinā vissajjetvā taṃ vacanaṃ pāḷiyā samatthetuṃ <bold>‘‘vuttañheta’’</bold>ntiādimāha.</paragraph>
    <paragraph line="432">Evaṃ pañcānisaṃsānaṃ sarūpaṃ dassetvā idāni teyeva vitthārato dassetuṃ <bold>‘‘kathamassā’’</bold>tiādinā pucchitvā <bold>‘‘idhekacco’’</bold>tiādinā vissajjeti. Tattha attano sīlakkhandhasuguttabhāvo nāma āpattianāpajjanabhāveneva hoti, no aññathāti āpattiāpajjanakāraṇaṃ dassetvā tadabhāvena anāpajjanaṃ dassetuṃ <bold>‘‘āpattiṃ āpajjanto chahākārehi āpajjatī’’</bold>tiādimāha. Tattha –</paragraph>
    <gatha1 line="433">‘‘Sañcicca āpattiṃ āpajjati;</gatha1>
    <gatha2 line="434">Āpattiṃ parigūhati;</gatha2>
    <gatha3 line="435">Agatigamanañca gacchati;</gatha3>
    <gathalast line="436">Ediso vuccati alajjipuggalo’’ti. (pari. 359) –</gathalast>
    <unindented line="437">Vuttena alajjīlakkhaṇena na lajjati na hirīyatīti alajjī, tassa bhāvo <bold>alajjitā</bold>. Natthi ñāṇaṃ etassāti aññāṇaṃ, tassa bhāvo <bold>aññāṇatā</bold>. Kukatassa bhāvo kukkuccaṃ, tena pakato kukkuccapakato, tassa bhāvo <bold>kukkuccapakatatā</bold>. Kappatīti kappiyaṃ, na kappiyaṃ akappiyaṃ <pageBreak edition="V" number="2.0318" />, tasmiṃ <bold>akappiye</bold><pageBreak edition="M" number="2.0428" />, kappiyaṃ iti saññā yassa so kappiyasaññī, tassa bhāvo <bold>kappiyasaññitā</bold>. Itaraṃ tappaṭipakkhato kātabbaṃ, imesu pañcasu padesu yakāralopo, tasmā ‘‘alajjitāya āpattiṃ āpajjatī’’tiādinā yojetabbāni. Hetvatthe cetaṃ nissakkavacanaṃ. Saratīti sati, samussanaṃ sammoso. Satiyā sammoso satisammoso, tasmā <bold>satisammosā</bold>. Hetvatthe cetaṃ karaṇavacanaṃ. Idāni tāni kāraṇāni vitthārato dassetuṃ <bold>‘‘katha’’</bold>ntyādimāha. Taṃ nayānuyogena viññeyyameva.</unindented>
    <paragraph line="438">Ariṭṭho iti bhikkhu ariṭṭhabhikkhu, kaṇṭako iti sāmaṇero kaṇṭakasāmaṇero, vesāliyā jātā vesālikā, vajjīnaṃ puttā vajjiputtā, vesālikā ca te vajjiputtā cāti vesālikavajjiputtā, ariṭṭhabhikkhu ca kaṇṭakasāmaṇero ca vesālikavajjiputtā ca <bold>ariṭṭhabhikkhukaṇṭakasāmaṇeravesālikavajjiputtakā</bold>. Parūpahāro ca aññāṇañca kaṅkhāvitaraṇañca <bold>parūpahāraaññāṇakaṅkhāvitaraṇā</bold>. Ke te? Vādā. Te ādi yesaṃ teti parūpahāraaññāṇakaṅkhāvitaraṇādayo. Vadanti etehīti vādā, parūpahāraaññāṇakaṅkhāvitaraṇādayo vādā etesanti parū…pe… vādā. Ke te? Micchāvādino. Ariṭṭha…pe… puttā ca parūpahāra…pe… vādā ca mahāsaṅghikādayo ca sāsanapaccatthikā nāmāti samuccayadvandavasena yojanā kātabbā. Sesaṃ suviññeyyameva.</paragraph>
    <centered line="439">Ānisaṃsakathā niṭṭhitā.</centered>
    <centered line="440">Iti vinayasaṅgahasaṃvaṇṇanābhūte vinayālaṅkāre</centered>
    <centered line="441">Pakiṇṇakavinicchayakathālaṅkāro nāma</centered>
    <centered line="442">Catuttiṃsatimo paricchedo.</centered>
    <title line="443">Nigamanakathāvaṇṇanā</title>
    <paragraph line="444">Nigamagāthāsu <pageBreak edition="M" number="2.0429" /> paṭhamagāthāyaṃ saddhammaṭṭhitikāmena sāsanujjotakārinā parakkamabāhunā narindena ajjhesito so ahaṃ vinayasaṅgahaṃ akāsinti yojanā.</paragraph>
    <paragraph line="445">Dutiyatatiyagāthāyaṃ <pageBreak edition="V" number="2.0319" /><bold>teneva</bold> parakkamabāhunarindeneva <bold>kārite ramme</bold> ramaṇīye <bold>pāsādasatamaṇḍite</bold> pāsādānaṃ satena paṭimaṇḍite <bold>nānādumagaṇākiṇṇe bhāvanābhiratālaye</bold> bhāvanāya abhiratānaṃ bhikkhūnaṃ ālayabhūte <bold>sītalūdakasampanne jetavane</bold> jetavananāmake vihāre <bold>vasaṃ</bold> vasanto hutvā, atha vā <bold>vasaṃ</bold> vasanto <bold>sohaṃ</bold> so ahaṃ <bold>yogīnaṃ hitaṃ</bold> hitabhūtaṃ <bold>sāraṃ</bold> sāravantaṃ <bold>imaṃ</bold> īdisaṃ <bold>vinayasaṅgahaṃ</bold> akāsinti yojanā.</paragraph>
    <paragraph line="446">Sesagāthāsu <bold>iminā</bold> ganthakaraṇena <bold>yaṃ puññaṃ</bold> mayhaṃ <bold>siddhaṃ, aññaṃ</bold> ito ganthakaraṇato aññabhūtaṃ yaṃ puññaṃ <bold>mayā pasutaṃ</bold> hoti, etena puññakammena dutiye attasambhave tāvatiṃse pamodento sīlācāraguṇe rato pañcakāmesu alaggo devaputto hutvā <bold>paṭhamaṃ</bold> paṭhamabhūtaṃ <bold>phalaṃ</bold> sotāpattiphalaṃ patvāna antime attabhāvamhi lokaggapuggalaṃ <bold>nāthaṃ</bold> nāthabhūtaṃ sabbasattahite rataṃ <bold>metteyyaṃ</bold> metteyyanāmakaṃ <bold>munipuṅgavaṃ</bold> muniseṭṭhaṃ disvāna tassa dhīrassa saddhammadesanaṃ sutvā <bold>aggaṃ phalaṃ</bold> arahattaphalaṃ <bold>adhigantvā</bold> labhitvā jinasāsanaṃ <bold>sobheyyaṃ</bold> sobhāpeyyanti ayaṃ pākaṭayojanā.</paragraph>
    <paragraph line="447">Etissāya pana yojanāya sati ācariyavarassa vacanaṃ na sampaṭicchanti paṇḍitā. Kathaṃ? Ettha hi ito dutiyabhave tāvatiṃsabhavane devaputto hutvā sotāpattiphalaṃ patvā antimabhave metteyyassa bhagavato dhammadesanaṃ sutvā arahattaphalaṃ labheyyanti ācariyassa patthanā, sā ayuttarūpā <pageBreak edition="M" number="2.0430" /> hoti. Sotāpannassa hi sattabhavato uddhaṃ paṭisandhi natthi, tāvatiṃsānañca devānaṃ bhavasatenapi bhavasahassenapi bhavasatasahassenapi metteyyassa bhagavato uppajjanakālo appattabbo hoti. Athāpi vadeyya ‘‘antarā brahmaloke nibbattitvā metteyyassa bhagavato kāle manusso bhaveyyā’’ti, evampi na yujjati. Na hi brahmalokagatānaṃ ariyānaṃ puna kāmabhavūpapatti atthi. Vuttañhi abhidhamme yamakappakaraṇe (yama. 2.anusayayamaka. 312) ‘‘rūpadhātuyā cutassa kāmadhātuṃ upapajjantassa satteva anusayā anusentī’’ti. Athāpi vadeyya ‘‘brahmalokeyeva ṭhatvā aggaphalaṃ labheyyā’’ti, tathā ca ācariyassa vacane na dissati, ‘‘sobheyyaṃ jinasāsana’’nti vuttattā bhikkhubhūtattameva dissati. Na hi bhikkhubhūto sāsanaṃ sobhāpetuṃ sakkoti. Abhidhammatthavibhāvaniyañca –</paragraph>
    <gatha1 line="448">‘‘Jotayantaṃ <pageBreak edition="V" number="2.0320" /> tadā tassa, sāsanaṃ suddhamānasaṃ;</gatha1>
    <gathalast line="449">Passeyyaṃ sakkareyyañca, garuṃ me sārisambhava’’nti. –</gathalast>
    <unindented line="450">Bhikkhubhūtameva vuttaṃ. Athāpi vadeyya ‘‘antarā dīghāyuko bhummadevo hutvā tadā manusso bhaveyyā’’ti, evampi ekassa buddhassa sāvakabhūto ariyapuggalo puna aññassa buddhassa sāvako na bhaveyyāti, ācariyo pana sabbapariyattidharo anekaganthakārako anekesaṃ ganthakārakānaṃ therānaṃ ācariyapācariyabhūto, tena na kevalaṃ idheva imā gāthāyo ṭhapitā, atha kho sāratthadīpanīnāmikāya vinayaṭīkāya avasāne ca ṭhapitā, tasmā bhavitabbamettha kāraṇenāti vīmaṃsitabbametaṃ.</unindented>
    <paragraph line="451">Atha vā iminā…pe… devaputto hutvā paṭhamaṃ tāva phalaṃ yathāvuttaṃ tāvatiṃse pamodanasīlācāraguṇe rataṃ <pageBreak edition="M" number="2.0431" /> pañcakāmesu alaggabhāvasaṅkhātaṃ ānisaṃsaṃ patvāna antime attabhāvamhi…pe… sobheyyanti yojanā. Atha vā iminā…pe… pañcakāmesu alaggo hutvā antime attabhāvamhi…pe… saddhammadesanaṃ sutvā paṭhamaṃ phalaṃ sotāpattiphalaṃ patvā tato paraṃ aggaphalaṃ arahattaphalaṃ adhigantvā jinasāsanaṃ sobheyyanti yojanā. Yathā amhākaṃ bhagavato dhammacakkappavattanasuttantadhammadesanaṃ sutvā aññātakoṇḍaññatthero sotāpattiphalaṃ patvā pacchā arahattaphalaṃ adhigantvā jinasāsanaṃ sobhesi, evanti attho. Ito aññānipi nayāni yathā therassa vacanānukūlāni, tāni paṇḍitehi cintetabbāni.</paragraph>
    <centered line="452">Nigamanakathāvaṇṇanā niṭṭhitā.</centered>
  </content>
</document>