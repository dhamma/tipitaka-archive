<?xml version="1.0" encoding="utf-8"?>
<document>
  <metadata>
    <versions>
    </versions>
    <normativeSource>http://tipitaka.org/romn/cscd/vin06t.nrf5.xml</normativeSource>
    <source>roman/tika/vinayapitaka (tika)/vajirabuddhi-tika/parivaravannana.xml</source>
    <script>roman</script>
    <directory>/tika/vinayapitaka (tika)/vajirabuddhi-tika</directory>
    <basename>parivaravannana</basename>
    <titlePath>Parivāravaṇṇanā - Vajirabuddhi-ṭīkā - Vinayapiṭaka (ṭīkā) - Tīkā</titlePath>
  </metadata>
<content>
    <chapter line="1">Parivāravaṇṇanā</chapter>
    <title line="2">Soḷasamahāvāravaṇṇanā</title>
    <subhead line="3">Paññattivāravaṇṇanā</subhead>
    <paragraph line="4" number="1-2"> Sīlasamādhipaññāvimuttivimuttiñāṇadassanasaṅkhātassa <pageBreak edition="Vipassana Research Institut" number="0.0496" /><pageBreak edition="Myanmar" number="0.0543" /><bold>dhammakkhandhasarīrassa</bold> sāsaneti attho. Parivāroti saṅgahaṃ yo samāruḷho, <bold>tassa</bold> parivārassa. Vinayabhūtā paññatti <bold>vinayapaññatti</bold>. ‘‘Paññattikālaṃ jānatā’’ti dukanayavasena vatvā puna suttantanayena vattuṃ <bold>‘‘apica pubbenivāsādīhī’’</bold>ti vuttaṃ. Tattha <bold>passanaṃ</bold> nāma dassanattā dibbacakkhunā yojitaṃ paṭivedhañāṇadassanaṃ. <bold>Desanāpaññāya passatā</bold>ti āsayānusayādike. <bold>Pucchāyā</bold>ti sattamī. <bold>Punapi etthā</bold>ti pucchāvissajjane. <bold>Micchādiṭṭhī</bold>ti natthikadiṭṭhi antaggāhikadiṭṭhi. ‘‘Ājīvahetu paññattānī’’ti vacanato imāni cha sikkhāpadāni ṭhapetvā sesā ācāravipatti nāmāti veditabbaṃ. <bold>Kāyena pana āpattiṃ āpajjatī</bold>ti ettha ‘‘pubbabhāge sevanacittamaṅgaṃ katvā kāyadvārasaṅkhātaṃ viññattiṃ janayitvā pavattacittuppādasaṅkhātaṃ āpattiṃ āpajjati, kiñcāpi cittena samuṭṭhāpitā viññatti, tathāpi cittena adhippetassa atthassa viññattiyā sādhitattā ‘kāyadvārena āpajjatī’ti vutta’’nti imamatthaṃ sandhāya vuttaṃ, na bhaṇḍanādittayavūpasamaṃ. <bold>Āpāṇakoṭika</bold>nti jīvitapariyantaṃ katvā. <bold>Porāṇakehi mahātherehī</bold>ti sīhaḷadīpe mahātherehi potthakaṃ <pageBreak edition="Vipassana Research Institut" number="0.0497" /> āropitakāle ṭhapitāti attho. ‘‘Catutthasaṅgītisadisā potthakāruḷhasaṅgīti ahosī’’ti vuttaṃ.</paragraph>
    <centered line="5">Mahāvibhaṅge paññattivāravaṇṇanā niṭṭhitā.</centered>
    <subhead line="6">Katāpattivārādivaṇṇanā</subhead>
    <paragraph line="7" number="166"> Katāpattivāre <pageBreak edition="Myanmar" number="0.0544" /> ‘‘saṅghikaṃ mañcaṃ vā’’tiādi ajjhokāsattā vihārabbhantarepi āpajjanato leḍḍupātātikkamavasena vuttaṃ. Dutiye <bold>seyyaṃ santharitvā</bold>ti abbhantare santharitabhāvato vihārato bahigamanepi taṃdivasānāgame āpajjanato ‘‘parikkhepaṃ atikkāmetī’’ti vuttaṃ.</paragraph>
    <paragraph line="8" number="171"><bold>Sañcicca pāṇaṃ jīvitā voropento catasso āpattiyo</bold>ti ettha kiñcāpi tasmiṃ sikkhāpade tiracchānagatapāṇova adhippeto, atha kho pāṇoti vohārasāmaññato atthuddhāravasena ‘‘catasso’’ti vuttaṃ. Esa nayo aññesupi evarūpesu ṭhānesu.</paragraph>
    <paragraph line="9" number="173"> Vikāle gāmappavesane ‘‘paṭhamaṃ pādaṃ parikkhepaṃ atikkāmeti, āpatti dukkaṭassā’ti vuttattā upacāre nāpajjati, parikkhepaṃ atikkamitvāva āpajjatīti siddhamevā’’ti vadanti.</paragraph>
    <paragraph line="10" number="193"> Paccayavāre purimavārato viseso atthiyeva, ‘‘methunaṃ dhammaṃ paṭisevanto kati āpattiyo āpajjatī’’ti vutte jatumaṭṭhakassokāso na jāto, idha pana ‘‘methunaṃ dhammaṃ paṭisevanapaccayā’’ti vutte puggalaniddesābhāvā jatumaṭṭhakañca paviṭṭhaṃ, evaṃ viseso atthi. Tathā evarūpesu ṭhānesu.</paragraph>
    <centered line="11">Mahāvibhaṅge ca bhikkhunivibhaṅge soḷasamahāvāravaṇṇanā niṭṭhitā.</centered>
    <title line="12">Samuṭṭhānasīsavaṇṇanā</title>
    <paragraph line="13" number="257"><bold>Anattā</bold>ti <pageBreak edition="Vipassana Research Institut" number="0.0498" /><pageBreak edition="Myanmar" number="0.0545" /> attavirahitā ‘‘alavaṇabhojana’’ntiādīsu viya. Karuṇāsītalabhāvena candasadiso. Kilesatimirappahānato <bold>ādicco</bold>. Yasmā te desayanti, tasmā <bold>aṅgīraso</bold>pi. <bold>Piṭake tīṇi desayi</bold> tesaṃ aññatarattāti attho. Vinayo yadi tiṭṭhati, evaṃ paṭipattisaddhammādi <bold>nīyati</bold> pavattatīti attho. Ayaṃ pana kathaṃ tiṭṭhatīti? Āha <bold>‘‘ubhato cā’’</bold>tiādi. Parivārena ganthitā tiṭṭhantīti attho. Tasseva parivārassa sutte. Niyatasamuṭṭhānaṃ kataṃ, vuttanti adhippāyo. <bold>Asambhinnasamuṭṭhānāni</bold> asaṅkarasamuṭṭhānāni, aññehi asadisasamuṭṭhānānīti attho. Yasmā parivāre sati vinayo tiṭṭhati, vinaye sati saddhammo tiṭṭhati, yasmā samuṭṭhānāni ca sutte dissanti, tasmā sikkheti attho. <bold>‘‘Dhammakāmo supesalo’’</bold>ti parivāre gāravajananatthaṃ vuttaṃ. <bold>Tatthā</bold>ti ‘‘dissantī’’ti tattha. <bold>‘‘Ekena samuṭṭhānena samuṭṭhātī</bold>ti paṭhamapārājikaṃ ekena samuṭṭhānena samuṭṭhātī’’ti vuttaṃ. <bold>Pāḷiya</bold>ñhi niddiṭṭhasamuṭṭhānañca dissati. ‘‘Tasseva parivārassa, samuṭṭhānaṃ niyato kata’’nti vuttaṃ purimanayeti attho. <bold>Yathāñāya</bold>nti yathābhūtaṃ. ‘‘Sañcarittābhāsanañcā’’ti pāṭho. ‘‘Sañcarittānubhāsanañcā’’tipi atthi. <bold>Nayavajjehi</bold> vinayavajjehīti attho.</paragraph>
    <subhead line="14">Paṭhamapārājikasamuṭṭhānavaṇṇanā</subhead>
    <paragraph line="15" number="258"><bold>Nānubandhe pavattini</bold>nti ‘‘yā pana bhikkhunī vutthāpitaṃ pavattiniṃ dve vassāni nānubandheyyā’’ti vuttasikkhāpadañca. Ayaṃ pāṭho ekaccesu potthakesu na dissati. <bold>Chasattati</bold> paṭhamapārājikasamuṭṭhānā.</paragraph>
    <subhead line="16">Dutiyapārājikasamuṭṭhānavaṇṇanā</subhead>
    <paragraph line="17" number="259"><bold>‘‘Kukkuccaṃ cīvaraṃ datvā</bold>ti kukkuccuppādanañca dhammikānaṃ kammānaṃ chandaṃ datvā khīyanañca cīvaraṃ datvā khīyanañcā’’ti pāṭho. <bold>‘‘Datvā’’</bold>ti uppaṭipāṭiyā vuttaṃ, tasmā ‘‘kukkuccaṃ dhammikaṃ datvāti pāṭho sundaro’’ti vadanti, vicāretvā gahetabbaṃ.</paragraph>
    <paragraph line="18" number="269"><bold>Akata</bold>nti <pageBreak edition="Vipassana Research Institut" number="0.0499" /> abhinavaṃ.</paragraph>
    <title line="19">Antarapeyyālaṃ</title>
    <subhead line="20">Katipucchāvāravaṇṇanā</subhead>
    <paragraph line="21" number="271"><bold>Paṭiniddesa</bold>nti <pageBreak edition="Myanmar" number="0.0546" /> punappunaṃ niddisanaṃ. Āpattikkhandhehi <bold>vinītāni</bold> saṃvarānīti attho. <bold>Etehi</bold> āpattikkhandhehi. <bold>‘‘Ārakā’’</bold>ti nivattiatthena vuttattā taṃ puna sarūpena vattukāmo <bold>‘‘bhusā vā’’</bold>ti āha. ‘‘Gehaṃ dhūmena puṇṇaṃ ādhūmita’’ntiādīsu viya rāgādiveraṃ maṇati vināseti. <bold>Etāyā</bold>ti <bold>viratiyā</bold>. Vela calane. <bold>Niyyānaṃ</bold> maggaṃ sinoti bandhatīti setu. <bold>‘‘Setughāto</bold>ti vītikkamapaṭipakkhabhūtā virati, tadatthanibbattikaracittuppādo vā’’ti vuttaṃ. <bold>‘‘Dhammassavanagga</bold>nti dhammaṃ suṇantānaṃ samūha’’nti likhitaṃ. Sace na gacchati, vikkhitto vā nisīdati. <bold>Kāyappāgabbhiyaṃ</bold> kāyaduccaritaṃ. ‘‘Pamāde’’ti vatvā tadatthaṃ dassetuṃ <bold>‘‘sativippavāse’’</bold>ti vuttaṃ.</paragraph>
    <paragraph line="22" number="272-3"><bold>Saparasantāne vā</bold>ti sasantāne vā parasantāne vā. <bold>Tathā vivadantā panā</bold>ti bhedakaravatthūni nissāya vivadantā. <bold>Ubhayehipī</bold>ti theranavehi. <bold>Na</bold>nti mettaṃ kāyakammaṃ. Yesaṃ puggalānaṃ piyaṃ karoti, tesaṃ <bold>mettākāyakammasaṅkhāto dhammo</bold>. <bold>Ettaka</bold>nti āmisavibhattidassanaṃ. <bold>Asukassa cā</bold>ti puggalavibhattidassanaṃ. ‘‘Dussīlassa adātumpi vaṭṭatī’’ti vuttattā eva alajjiparibhogo vārito. <bold>Sabbesaṃ dātabbamevā</bold>ti sanniṭṭhānena ajānantena vibhāgaṃ akatvā dātabbabhāvaṃ dīpetīti eke. ‘‘Sabbesaṃ dātabbamevā’’ti vuttaṃ <bold>aṭṭhakathāsu</bold>. Tattha ‘‘alajjiukkhittakānaṃ paribhogasīsena sahatthā na dātabbaṃ, dāpetabbanti apare’’ti vuttaṃ. Vicinitvā dānaṃ <bold>viceyya dānaṃ</bold>. Yasmā ayaṃ viseso kātabboyevāti ayaṃ karoti, tasmā puggalavibhāgo na katoti sambandho. Pakativaṇṇena <bold>visabhāgavaṇṇena</bold>. ‘‘Idaṃ nāma āpanno’’ti parehi aparāmasitabbato <bold>aparāmaṭṭhāni</bold>. Anulomehi gahitasaṅkhārārammaṇehi nibbānārammaṇaṃ katvā <bold>niyyāti</bold>.</paragraph>
    <subhead line="23">Chaāpattisamuṭṭhānavārādivaṇṇanā</subhead>
    <paragraph line="24" number="276"><bold>‘‘Paṭhamena</bold><pageBreak edition="Vipassana Research Institut" number="0.0500" /><bold>āpattisamuṭṭhānena dubbhāsitaṃ āpajjeyyāti na hīti vattabba’’</bold>nti vuttaṃ vācācittavasenevāpajjitabbato.</paragraph>
    <paragraph line="25" number="277"><bold>Kuṭiṃ</bold><pageBreak edition="Myanmar" number="0.0547" /><bold>karotī</bold>ti ettha sañcarittamavatvā dukkaṭathullaccayasaṅghādisesānaṃ ekasmiṃ vatthusmiṃ paṭipāṭiyā uppattidassanatthamidaṃ vuttaṃ. Na hi sañcaritte eva āpajjati. ‘‘Iminā pana nayena sabbattha paṭipāṭiyā aggahaṇe kāraṇaṃ veditabba’’nti vuttaṃ.</paragraph>
    <paragraph line="26" number="283"><bold>Vivekadassinā</bold>ti tadaṅgavivekādipañcavidhavivekadassinā.</paragraph>
    <paragraph line="27" number="284"><bold>Attano duṭṭhulla</bold>nti saṅghādisesaṃ.</paragraph>
    <paragraph line="28" number="288"><bold>Vivādādhikaraṇapaccayā</bold>ti aññehi, attanā vā pubbabhāge āpannapaccayāti attho. <bold>Omasatī</bold>ti ‘‘ayaṃ dhammo, ayaṃ vinayo’’ti vivadanto ‘‘tvaṃ kiṃ jānāsī’’tiādinā omasati. <bold>Tīhi samathehi</bold> sammukhāvinayapaṭiññātakaraṇatiṇavatthārakehi. ‘‘Sammukhāvinayañcettha sabbattha icchitabbato ‘sammukhāvinayena ceva paṭiññātakaraṇena cā’tiādinā dvīhipi yojitaṃ. Esa nayo sabbatthā’’ti vuttaṃ.</paragraph>
    <paragraph line="29" number="291"><bold>Ṭhapetvā satta āpattiyo</bold>ti ettha ‘‘kiñcāpi avasesā natthi, tathāpi paṭipāṭiyā pāṭavajananatthaṃ pucchā katā’’ti vuttaṃ.</paragraph>
    <centered line="30">Antarapeyyālaṃ niṭṭhitaṃ.</centered>
    <title line="31">Samathabhedavaṇṇanā</title>
    <subhead line="32">Adhikaraṇapariyāyavārādivaṇṇanā</subhead>
    <paragraph line="33" number="293-4"><bold>Lobhakāraṇā</bold><pageBreak edition="Myanmar" number="0.0548" /><pageBreak edition="Vipassana Research Institut" number="0.0501" /><bold>vivādanato ‘‘lobho pubbaṅgamo’’</bold>ti vuttaṃ. Evaṃ sesesu. <bold>Ṭhānānī</bold>tiādīni kāraṇavevacanāni. Kāraṇañhi tiṭṭhanti etthāti <bold>ṭhānaṃ,</bold> vasanti etthāti <bold>vatthu,</bold> bhavanti etthāti <bold>bhūmī</bold>ti vuccati. Ke tiṭṭhanti vasanti bhavanti cāti? Vivādādhikaraṇādayo. Kusalākusalābyākatacitto hutvā vivadanato <bold>‘‘nava hetū’’</bold>ti vuttaṃ. Kodhano hoti upanāhītiādīni <bold>dvādasa mūlāni</bold>. Akkosantena hi catūsu vipattīsu ekena anuvadanato <bold>‘‘catasso vipattiyo ṭhānānī’’</bold>ti vuttaṃ. <bold>Cuddasa mūlānī</bold>ti vivādādhikaraṇe vuttā dvādasa, kāyo, vācā ca.</paragraph>
    <paragraph line="34" number="295-6"><bold>Satta āpattikkhandhā ṭhānānī</bold>ti ettha ‘‘āpattiṃ āpajjitvā paṭicchādentassa yā āpatti hoti, tassā āpattiyā pubbe āpannā āpatti ṭhānaṃ hotī’’ti vuttaṃ. ‘‘Natthi āpattādhikaraṇaṃ kusalanti vacanato natthi āpattādhikaraṇassa kusalahetu, kusalacittaṃ pana aṅgaṃ hotī’’ti likhitaṃ. <bold>Cattāri kammāni ṭhānānī</bold>ti ettha ‘‘evaṃ kattabbanti ṭhitapāḷi <bold>kammaṃ</bold> nāma. ‘Yathāṭhitapāḷivasena karontānaṃ kiriyā <bold>kiccādhikaraṇaṃ</bold> nāmā’’’ti vuttaṃ, ‘‘pāḷianusārena paṭikātabbalakkhaṇaṃ vā <bold>kammaṃ</bold>. Tatheva karaṇaṃ <bold>kiccādhikaraṇa’’</bold>nti ca. Ñattiñattidutiyañatticatutthakammāni <bold>ñattito</bold> jāyanti, apalokanakammaṃ <bold>apalokanato,</bold> ‘‘kiccādhikaraṇaṃ ekena samathena sammati sampajjatīti attho’’ti likhitaṃ. <bold>Siyu</bold>nti honti. <bold>Kathañca siyā</bold>ti kathaṃ hoti. <bold>Vivādādhikaraṇassa dve</bold>ti te dve ṭhapetvā aññehi na sammati.</paragraph>
    <paragraph line="35" number="297"><bold>Sādhāraṇā</bold>ti taṃ sametabbā.</paragraph>
    <paragraph line="36" number="298"><bold>Tabbhāgiyā</bold>ti taṃkoṭṭhāsā.</paragraph>
    <paragraph line="37" number="299"> Ekādhikaraṇaṃ sabbe samathā samaggā hutvā sametuṃ bhabbāti pucchanto <bold>‘‘samathā samathassa sādhāraṇā’’</bold>ti āha. Samathā samathassā siyā sādhāraṇā siyā asādhāraṇā.</paragraph>
    <paragraph line="38" number="300"> Samathā <pageBreak edition="Myanmar" number="0.0549" /><pageBreak edition="Vipassana Research Institut" number="0.0502" /> samathassa tabbhāgiyavārepi eseva nayo.</paragraph>
    <paragraph line="39" number="301"> Ime samathā samathā, na sammukhāvinayoti attho.</paragraph>
    <paragraph line="40" number="302"> ‘‘Samathā vinayo’’tipi vuccati, tasmā vinayo sammukhāvinayoti vinayavāro uddhaṭo siyā. <bold>Na sammukhāvinayo</bold>ti sammukhāvinayaṃ ṭhapetvā sativinayādayo sesasamathā.</paragraph>
    <paragraph line="41" number="303"> Saṅghassa sammukhā paṭiññāte taṃ paṭijānanaṃ saṅghassa sammukhatā nāma hotīti ‘‘tassa paṭijānanacittaṃ sandhāya <bold>‘sammukhāvinayo kusalo’</bold>tiādi vutta’’nti vadanti. <bold>Natthi sammukhāvinayo akusalo</bold>ti ‘‘dhammavinayapuggalasammukhatāhi tivaṅgiko sammukhāvinayo etehi vinā natthi. Tattha kusalacittehi karaṇakāle kusalo, arahantānaṃ karaṇakāle abyākato, etesaṃ akusalapaṭipakkhattā akusalassa sambhavo natthi, tasmā ‘natthi sammukhāvinayo akusalo’ti vutta’’nti likhitaṃ. <bold>‘‘Yebhuyyasikā</bold> adhammavādīhi vūpasamanakāle salākaggāhāpake dhammavādimhi kusalā, dhammavādīnampi adhammavādimhi salākaggāhāpake jāte akusalā, sabbattha arahato vaseneva abyākatatā, anarahato sañcicca sativinayadāne <bold>sativinayo</bold> akusalo, <bold>amūḷhavinayo</bold> anummattakassa dāne, <bold>paṭiññātakaraṇaṃ</bold> mūḷhassa ajānanato paṭiññāyakaraṇe, <bold>tassapāpiyasikā</bold> suddhassa karaṇe, <bold>tiṇavatthārakaṃ</bold> mahākalahe, sañcicca karaṇe ca akusala’’nti likhitaṃ.</paragraph>
    <subhead line="42">Yatthavārapucchāvāravaṇṇanā</subhead>
    <paragraph line="43" number="304"><bold>Labbhatī</bold>ti pucchā.</paragraph>
    <subhead line="44">Samathavāravissajjanāvāravaṇṇanā</subhead>
    <paragraph line="45" number="305"><bold>Yasmiṃ samaye sammukhāvinayena cā</bold>tiādi tassā vissajjanaṃ. Yasmiṃ samaye sammukhāvinayena ca yebhuyyasikāya ca adhikaraṇaṃ vūpasammati, tasmiṃ samaye yattha yebhuyyasikā labbhati, tattha sammukhāvinayo labbhatīti evaṃ sabbattha sambandho. <bold>Yattha paṭiññātakaraṇaṃ labbhati, tattha sammukhāvinayo labbhatī</bold>ti ettha ekaṃ vā dve vā bahū vā āpattiyo āpanno <pageBreak edition="Myanmar" number="0.0550" /> bhikkhu ‘‘imaṃ nāma āpattiṃ āpannosī’’ti pucchito ‘‘āmā’’ti āpattiṃ <pageBreak edition="Vipassana Research Institut" number="0.0503" /> paṭijānāti, dvepi labbhanti. Tattha saṅghasammukhatā dhammavinayapuggalasammukhatāti evaṃ vuttasammukhāvinaye saṅghassa purato paṭiññātaṃ kataṃ ce, saṅghasammukhatā. Tattheva desitaṃ ce, dhammavinayasammukhatāyopi laddhā honti. Avivadantā aññamaññaṃ paṭijānanti ce, puggalasammukhatā. Tasseva santike desitaṃ ce, dhammavinayasammukhatāyopi laddhā honti. Ekasseva vā ekassa santike āpattidesanakāle ‘‘passasi, passāmī’’ti vutte tattha dhammavinayapuggalasammukhatāsaññito sammukhāvinayo ca paṭiññātakaraṇañca laddhaṃ hoti.</paragraph>
    <subhead line="46">Saṃsaṭṭhavārādivaṇṇanā</subhead>
    <paragraph line="47" number="306"> Adhikaraṇānaṃ vūpasamova samatho nāma, so adhikaraṇaṃ vinā natthi, tasmā na ca labbhā vinibhujjitvā nānākaraṇaṃ kātuṃ.</paragraph>
    <paragraph line="48" number="309-310"><bold>Samathā samathehi sammantī</bold>ti ettha <bold>sammantī</bold>ti sampajjanti. Adhikaraṇā vā pana sammanti vūpasammantīti attho, tasmā ‘‘yebhuyyasikā sammukhāvinayena sammatī’’ti imāya sammukhāvinayena saddhiṃ sampajjati, na sativinayādīhi tesaṃ tassā anupakārattāti attho. <bold>Samathā adhikaraṇehi sammantī</bold>ti ettha samathā abhāvaṃ gacchantīti attho.</paragraph>
    <paragraph line="49" number="311"> ‘‘Sammukhāvinayo vivādādhikaraṇena na sammatī’’ti pāṭho. Yebhuyyasikāya samānabhāvato ca avasāne ‘‘sammukhāvinayo na kenaci sammatī’’ti (pari. 313) vuttattā ca sammukhāvinayo sayaṃ samathena vā adhikaraṇena vā sametabbo na hotīti katvā vutto. Sativinayo kiccādhikaraṇena sammati. Amūḷhavinayatassapāpiyasikatiṇavatthārakāpi kiccādhikaraṇena sammanti.</paragraph>
    <paragraph line="50" number="313"><bold>Vivādādhikaraṇaṃ kiccādhikaraṇena sammatī</bold>ti ‘‘suṇātu me, bhante…pe… paṭhamaṃ salākaṃ nikkhipāmī’’ti evaṃ vivādādhikaraṇaṃ kiccādhikaraṇena sammati. Anuvādādhikaraṇaāpattādhikaraṇāpi kiccādhikaraṇena sammanti. ‘‘‘Akataṃ kammaṃ dukkaṭaṃ kamma’nti evaṃ kiccādhikaraṇampi kiccādhikaraṇena sammatīti <pageBreak edition="Myanmar" number="0.0551" /> evaṃ pāṭho veditabbo’’ti likhitaṃ. Aññatarasmiṃ pana <bold>gaṇṭhipade</bold> ‘‘‘samathā adhikaraṇehi sammantī’ti ettha yasmā sabbe samathā kiccādhikaraṇena sammanti, tasmā ‘samathā kiccādhikaraṇena sammantī’ti pāṭho gahetabbo’’ti vuttaṃ.</paragraph>
    <paragraph line="51" number="314"><bold>Vivādādhikaraṇaṃ</bold><pageBreak edition="Vipassana Research Institut" number="0.0504" /><bold>katamaṃ adhikaraṇaṃ samuṭṭhāpetī</bold>ti ‘‘nāyaṃ dhammo’’ti vuttamattena kiñci adhikaraṇaṃ na samuṭṭhāpeti.</paragraph>
    <paragraph line="52" number="318-9"> ‘‘Katamādhikaraṇapariyāpanna’’nti pāṭho. <bold>Vivādādhikaraṇaṃ vivādādhikaraṇaṃ bhajatī</bold>ti paṭhamuppannavivādaṃ pacchā uppanno bhajati. <bold>Vivādādhikaraṇaṃ dve samathe bhajatī</bold>ti ‘‘imaṃ vūpasametuṃ samatthā tumhe’’ti vadantaṃ viya bhajati ‘‘mayaṃ taṃ vūpasamessāmā’’ti vadantehi viya dvīhi samathehi saṅgahitaṃ.</paragraph>
    <centered line="53">Samathabhedavaṇṇanā niṭṭhitā.</centered>
    <title line="54">Khandhakapucchāvāravaṇṇanā</title>
    <subhead line="55">Pucchāvissajjanāvaṇṇanā</subhead>
    <paragraph line="56" number="320"><bold>Nidānaṃ</bold> nāma kālañca nagarañca deso ca bhagavā ca. Vatthupuggalādi <bold>niddeso</bold>. Yāni <bold>tattha</bold> upasampadakkhandhake ‘‘na, bhikkhave, ūnavīsativasso puggalo upasampādetabbo’’tiādinā nayena uttamāni padāni vuttānīti sambandho. <bold>Sā sā tassa tassa padassa āpattīti vuccatī</bold>ti yā ‘‘na, bhikkhave, ūnavīsativasso puggalo upasampādetabbo’’ti padena paññattā āpatti, sā tassa padassāti adhippāyo. <bold>Cammasaṃyutte</bold>ti cammakkhandhake.</paragraph>
    <title line="57">Ekuttarikanayavaṇṇanā</title>
    <subhead line="58">Ekakavāravaṇṇanā</subhead>
    <paragraph line="59" number="321"> Ekuttarikanaye <pageBreak edition="Vipassana Research Institut" number="0.0505" /><pageBreak edition="Myanmar" number="0.0552" /><bold>āpatti jānitabbā</bold>ti ettha <bold>āpatti</bold> nāma kiṃ paramatthasabhāvā, udāhu na vattabbasabhāvāti? Na vattabbasabhāvā. Vuttañhi <bold>parivāre</bold> ‘‘vatthu jānitabbaṃ, gottaṃ jānitabbaṃ, nāmaṃ jānitabbaṃ, āpatti jānitabbā’’ti etesaṃ padānaṃ <bold>vibhaṅge</bold> ‘‘methunadhammoti vatthu ca gottañca. Pārājikanti nāmañceva āpatti cā’’ti. Nāmañca gottañca ‘‘nāmagottaṃ na jīratī’’ti (saṃ. ni. 1.76) vacanato sammutimattaṃ, tasmā ‘‘kusalattikavinimuttā na vattabbadhammabhūtā ekaccā sammuti evā’’ti vuttaṃ. Yaṃ pana vuttaṃ <bold>samathakkhandhake</bold> ‘‘āpattādhikaraṇaṃ siyā akusalaṃ, siyā abyākata’’nti (cūḷava. 222), taṃ ‘‘vivādādhikaraṇaṃ siyā kusalaṃ, siyā akusalaṃ, siyā abyākata’’nti (cūḷava. 220) ettha viya pariyāyato vuttaṃ. Atthato hi vivādo nāma ekacco sammutiviseso. Yo cittasamaṅgino, so ‘‘taṃ cittapariyāyena pana siyā kusala’’ntiādi vohāraladdho, tathā āpattādhikaraṇampīti daṭṭhabbaṃ. Teneva vuttaṃ <bold>aṭṭhakathāyaṃ</bold> ‘‘āpattiṃ āpajjamāno hi akusalacitto vā āpajjati kusalābyākatacitto vā’’ti (kaṅkhā. aṭṭha. paṭhamapārājikavaṇṇanā). Aññathā samathehi adhikaraṇīyatā na sambhavati. Na hi samathā kusalādiṃ akusalādiṃ vā adhikiccapavattanti, samathavasena vā kusalādi sammati. Na ca kusalassa vivādassa, anuvādassa vā kusalādisamathehi vūpasametabbatā āpajjatīti tesaṃ adhikaraṇamattameva na sambhaveyya, tasmā adhikaraṇānaṃ, samathānañca kusalādibhāvo pariyāyadesanāya labbhati, no aññathā, teneva sammukhāvinaye viya āpattādhikaraṇe tikaṃ na pūritaṃ. Sañcicca āpattiṃ āpajjamānassa yasmā sañcetanā ekantato akusalāva hoti. Itarassa sacittakassa vā acittakassa vā tadābhāvamattaṃ upādāya ‘‘abyākata’’nti vuttaṃ. Yathā hi ‘‘tikkhattuṃ codayamāno taṃ cīvaraṃ abhinipphādeyya, iccetaṃ kusala’’ntiādīsu (pārā. 538) na kusalasaddo sukhavipāko, ‘‘samparāyikānaṃ akusalānaṃ dhammānaṃ paṭighātāyā’’tiādīsu (pari. 498) na akusalā vā hoti. Itarassa sacittakassa <pageBreak edition="Myanmar" number="0.0553" /> vā acittakassa vā tadābhāvamattaṃ upādāya ‘‘abyākata’’nti vuttaṃ. Yathā hi dvikkhattuṃ codayamāno taṃ cīvaraṃ abhinipphādeyya, yaṃ panettha ‘‘āpattādhikaraṇaṃ akusala’’nti vuttaṃ, tassa <pageBreak edition="Vipassana Research Institut" number="0.0506" /> vasena tadakusalato satta vinītavatthūni veditabbāni, tato cīvaranti sambhavato acīvarakā, antarāpattikā ca. Anantarikalakkhaṇappattassa vasena niyatā ca nāmāti veditabbaṃ. Sammutiniddese garukalahukaniddesopi sambhavati. Aññathā ‘‘anantarāyikā paṇṇattivajjā, anavajjāpaṇṇattī’’ti ca vuttā. Kuṭikāramahallakāpatti antarāyikā lokavajjasāvajjapaṇṇattito. Sampajānamusāvādo omasavādādito garukādi na sambhaveyya, tato vā ayaṃ lahukādīti idaṃ sabbaṃ ekaccānaṃ ācariyānaṃ mataṃ, ‘‘sabbaṃ ayutta’’nti vadanti. Kasmā? Yasmā ‘‘pārājikanti nāmañceva āpatticā’’ti vacanena ce āpatti na vattabbadhammo siyā, vatthu ca na vattabbadhammo siyā gottena samānādhikaraṇabhāvena vuttattā, tasmā ‘‘methunadhammo’’ti padaṃ ajjhācārasaṅkhātaṃ vatthuñca dīpeti. Ajjhācāravaseneva āpattiyā laddhanāmaṃ asādhāraṇanāmattā ‘‘gotta’’nti ca vuccatīti ayaṃ tattha attho.</paragraph>
    <paragraph line="60">‘‘Āpattādhikaraṇassa kiṃ pubbaṅgamanti? Lobho pubbaṅgamo, doso, moho, alobho, adoso, amoho pubbaṅgamo’’ti ‘‘kati hetūti? Cha hetū tayo akusalahetū, tayo abyākatahetū’’ti ca vuttattā nippariyāyeneva ‘‘āpattādhikaraṇaṃ siyā akusalaṃ, siyā abyākata’’nti vuttaṃ. <bold>Samathakkhandhake</bold> pana sandhāyabhāsitavasena tathā eva vuttaṃ. Tasmā āpattādhikaraṇaṃ sabhāvato nippariyāyeneva akusalā cattāro khandhā, rūpaabyākatā ca honti. ‘‘Natthi āpattādhikaraṇaṃ kusala’’nti (cūḷava. 222) vuttattā kusalameva paṭikkhittaṃ, khīṇāsavānaṃ kiriyābyākataṃ nāma hotīti kusale paṭikkhitte kiriyābyākatampi paṭikkhittameva hoti. Tasmiṃ paṭikkhitte sabbathā avāvaṭaṃ vipākābyākataṃ paṭikkhittameva hoti. Nibbānābyākate vattabbameva natthīti eke, taṃ ayuttaṃ ‘‘cha hetuyo’’ti vuttattā. Kiñcāpi vuttaṃ sāmaññena, tathāpi vipākahetuyeva tattha adhippeto, na kiriyāhetu, te hi kusalasabhāvā ca, tasmā rūpaṃ, vipākābyākatañcāpatti. Tattha akusalāpattito vinītavatthūni. Itarassāpi ādito chādanā kusalacittatoti vuttaṃ <pageBreak edition="Myanmar" number="0.0554" /> hoti. Antarāyikaniyatasāvajjapaññattibhāvopi cassā vevacanavasena veditabbo paṇṇattivajjāya, sañcicca āpannāya ca, tasmā ‘‘jīvitindriyaṃ siyā sārammaṇaṃ siyā anārammaṇa’’nti vacanaṃ viya ekantākusalaṃ anekantākusalañca lokavajjaṃ, ekantābyākataṃ bhūtārocanaṃ anekantābyākatañca sesaṃ paṇṇattivajjaṃ ekato sampiṇḍetvā ‘‘āpattādhikaraṇaṃ siyā akusalaṃ siyābyākata’’nti vuttaṃ. <bold>Samathakkhandhake</bold> pana paṇṇattivajjameva sandhāya tathā vuttaṃ. Vuttañhetaṃ <bold>aṭṭhakathāyaṃ, gaṇṭhipade ca</bold> ‘‘āpattādhikaraṇaṃ siyā akusalaṃ, siyā abyākataṃ, natthi āpattādhikaraṇaṃ kusala’nti ettha sandhāyabhāsitavasena attho veditabbo. Yasmiñhi pathavikhaṇanādike <pageBreak edition="Vipassana Research Institut" number="0.0507" /> āpattādhikaraṇe apakataññuno sandhāya appaharitakaraṇādikāle kusalacittaṃ aṅgaṃ hoti, khaṇanādipayogasaṅkhātaṃ rūpābyākataṃ āpattisamuṭṭhāpentaṃ hotīti adhippāyo’’ti. Yaṃ sandhāya vuttaṃ <bold>‘‘atthāpatti kusalacitto āpajjati, kusalacitto vuṭṭhātī’’</bold>tiādi. Tasmiñhi sati na sakkā vattuṃ ‘‘natthi āpattādhikaraṇaṃ kusala’’nti. Yasmā āpattisamuṭṭhāpakaṃ cittaṃ sandhāya vuttaṃ na hoti, tasmā na yidaṃ aṅgappahonakacittaṃ sandhāya vuttaṃ. Yadi taṃ sandhāya vuttaṃ, ‘‘siyā kusala’’nti ca vattabbaṃ bhaveyya, na ca vuttaṃ. Tasmā idaṃ pana sandhāya vuttaṃ – yaṃ tāva āpattādhikaraṇaṃ lokavajjaṃ, taṃ ekantato akusalameva, tattha ‘‘siyā akusala’’nti vikappo natthi. Yaṃ pana paṇṇattivajjaṃ, taṃ yasmā sañcicca ‘‘imaṃ āpattiṃ vītikkamāmī’’ti vītikkamantasseva akusalaṃ hoti, asañcicca pana kiñci ajānantassa sahaseyyādivasena āpajjato rūpavipākaṃ abyākataṃ hoti anuṭṭhānato. Tasmā tassa paṇṇattivajjassa sañciccāsañciccavasena imaṃ vikappabhāvaṃ sandhāya idaṃ vuttaṃ ‘‘āpattādhikaraṇaṃ siyā akusalaṃ, siyā abyākataṃ, natthi āpattādhikaraṇaṃ kusala’’nti.</paragraph>
    <paragraph line="61">Sace pana koci vinaye apakataññū ‘‘yaṃ kusalacitto āpajjati, idaṃ vuccati āpattādhikaraṇaṃ kusala’’nti vadeyya, tassevaṃvādino acittakānaṃ eḷakalomādisamuṭṭhānānampi kusalacittasamaṅgikāle tāsaṃ āpattīnaṃ kusalacitto āpajjeyya, na vā āpajjati <pageBreak edition="Myanmar" number="0.0555" />. Kiṃkāraṇaṃ? Na ca tattha vijjamānampi kusalacittaṃ āpattiyā aṅgaṃ. Attabhāvo sabhāvo pakatīti vuttaṃ hoti. Kataraṃ pana tassā āpattiyā tadā aṅgasabhāvoti? Vuccate – kāyavacīviññattivasena pana calitassa kāyassa, pavattāya vācāya cāti etesaṃ dvinnaṃ calitappavattānaṃ kāyavācānaṃ aññatarameva aṅgasabhāvo, tañca rūpakkhandhapariyāpannattā abyākatanti. Kiṃ vuttaṃ hoti? Kāyo, vācā ca tadā āpattādhikaraṇanti vuttaṃ hoti. Yā panettha akusalāpattikkhaṇe kāyavācāyo abyākatabhāvo, tā abbohārikā honti kāyavacīkammakāle manokammaṃ viya. Tadā hi kāyavācāyo āpattikarādiṭṭhāne tiṭṭhanti. Yaṃ sandhāya vuttaṃ ‘‘āpattikarā dhammā jānitabbā. Kati mūlānīti cha āpattisamuṭṭhānāni mūlānī’’tiādi. Yadā pana kāyavācāyo āpattiyā aṅgameva honti, tadā ‘‘cittaṃ cittādhipateyya’’nti (dha. sa. aṭṭha. 1 kāmāvacarakusalavaṇṇanā) vacanaṃ viya pubbapayogānaṃ aparapayogassa paccayabhāvato āpattikarādipaññattiṃ na vijahanti. Yathā tabbhāvepi ‘‘āpattādhikaraṇassa kati vatthūnīti? Satta āpattikkhandhā vatthūni. Kati bhūmiyoti? Satta āpattikkhandhā bhūmiyo’’ti vuttaṃ. Tathā tabbhāvepi āpattikarā ‘‘āpattisamuṭṭhānā’’icceva vuccantīti veditabbā. Ettāvatā āpatti nāma cattāro akusalakkhandhā sañcicca vītikkamakāle <pageBreak edition="Vipassana Research Institut" number="0.0508" /> bhūtārocanaṃ ṭhapetvā sabbāpi avisesato, visesato pana sabbāpi ekantākusalā akusalā, anekantākusalā pana giraggasamajjacittāgārasaṅghāniitthālaṅkāragandhavaṇṇakavāsitapiññākappabhedā, bhikkhuniādīnaṃ ummaddanaparimaddanappabhedā cāti dasappabhedā sakanāmehi paricchinditvā vatthujānanasacittakakāle eva akusalā, tadabhāvato acittakakāle vinā anāpattādhikaraṇena kammaṭṭhānādisīsena kusalacittena taṃ taṃ vatthuṃ vītikkamantassa āpatti kevalaṃ rūpaabyākatameva.</paragraph>
    <paragraph line="62">Keci panettha ‘‘appakāse ṭhāne kaṭisuttakasaññāya saṅghāṇiṃ, mattikāsaññāya gandhavaṇṇakādiṃ vā dhārentiyāpi āpatti, tasmā acittakāyevā’’ti vaṇṇayanti. Te ‘‘saṅghāṇiyā asaṅghāṇisaññāya dhāreti, āpatti pācittiyassā’’ti pāṭhābhāvaṃ dassetvā paṭikkhipitabbā. Surāpānāpatti pana acittakāpi ekantākusalāva. Teneva <pageBreak edition="Myanmar" number="0.0556" /> ‘‘majje amajjasaññī pivati, āpatti pācittiyassā’’ti (pāci. 328) vuttaṃ. Yasmā panettha ābādhapaccayāpi na sakkā vinā akusalena surāpānaṃ pātuṃ, tasmā yathāvuttesu anekantākusalesu viya lokavajjesu idha ‘‘surāpānesu anāpatti ābādhapaccayā’’ti na vuttaṃ. Sūpasaṃpākādi pana amajjameva. Tattha kukkuccavinodanatthaṃ ‘‘anāpattī’’ti vuttaṃ udakadantapoṇe viya. Bhūtārocanāpatti rūpābyākatameva, acittakakāle sahaseyyādi rūpavipākābyākatameva, tattha supinanto vijjamānampi akusalaṃ anaṅgattā abbohārikaṃ hoti. Kusale kathāva natthi anāpatti sabhāvattā kusalassa. Tathā kiriyāti iminā nayena sabbattha yathāsambhavaṃ akusalaṃ vā suddharūpaṃ vā savipākaṃ vāti tidhā bhijjatīti ayamattho dassito hoti.</paragraph>
    <paragraph line="63">Tattha ṭhapetvā surāpānaṃ ekaccañca paṇṇattivajjaṃ, ekantākusalañca sacittakameva, bhūtārocanaṃ acittakameva, sesaṃ saha surāpānena anekantākusalaṃ lokavajjañca anekantābyākataṃ paṇṇattivajjañca yebhuyyena sacittakācittakanti sabbasikkhāpadaṃ tippabhedaṃ hoti. Yaṃ panettha sacittakameva, taṃ methunādivatthujānanacitteneva sacittakaṃ, sabbaṃ sekhiyaṃ paṇṇattijānanacitteneva sacittakaṃ ‘‘anādariyaṃ paṭiccā’’ti vacanatoti sacittakaṃ duvidhaṃ hoti. Ekantācittakaṃ paṇṇattijānanacittābhāvena, na vatthujānanacittābhāvena. Tadabhāvato ekantākusalaṃ surāpānaṃ, ekantābyākataṃ sañcarittaṃ, vatthujānanacittassa vā paṇṇattijānanacittassa vā ubhinnaṃ abhāvena acittakabhāvena acittakaṃ hoti. Surāpānaṃ pana sacittakaṃ hoti vatthujānanacitteneva. Ariyapuggalānaṃ itaresaṃ ubhinnaṃ vā aññatarassa bhāvena sesaṃ cittakācittakaṃ <pageBreak edition="Vipassana Research Institut" number="0.0509" />. Visesato ca vatthujānanacittābhāvena, apakataññuno paṇṇattijānanacittābhāvena vā acittakabhāvena acittakaṃ hoti. Tattha ekantācittakañca sacittakañca ‘‘acittaka’’micceva vuccati. Ayaṃ tāva <bold>‘‘āpatti jānitabbā’’</bold>ti ettha vinicchayo.</paragraph>
    <paragraph line="64"><bold>Mūlavisuddhiyā antarāpattī</bold>ti antarāpattiṃ āpajjitvā mūlāyapaṭikassanaṃ katvā ṭhitena āpannāpatti. Ayaṃ <bold>agghavisuddhiyā antarāpattī</bold>ti <pageBreak edition="Myanmar" number="0.0557" /> sambahulā āpattiyo āpajjitvā tāsu sabbacirapaṭicchannavasena agghasamodhānaṃ gahetvā vasantena āpannāpatti. ‘‘Punapi āpajjissāmī’’ti <bold>saussāheneva cittena</bold>. ‘‘Ayaṃ bhikkhuniyā evā’’ti likhitaṃ. <bold>‘‘Pārājikamevā’’</bold>ti idañca bhūtavasena dassetuṃ vuttaṃ. ‘‘Evaṃ desite pana yā kāci āpatti na vuṭṭhātīti apare, taṃ na gahetabba’’nti vuttaṃ. ‘‘Dhammikassa paṭissavassa asaccāpane’’ti vuttattā adhammikapaṭissave dukkaṭaṃ na hoti. ‘‘Pubbe suddhacittassa ‘tumhe vibbhamathā’ti vutte ‘sādhū’ti paṭissuṇitvā sace na vibbhamati anāpatti, evaṃ sabbatthā’’ti ca vuttaṃ. ‘‘Āvikaro jānitabbo’’tipi <bold>pāḷi</bold>. Kālena vakkhāmi, no akālenā’’tiādīsu <bold>pañcadasasu dhammesu</bold>. <bold>Bhabbāpattikā</bold> nāma āpattiṃ āpajjituṃ bhabbā.</paragraph>
    <subhead line="65">Dukavāravaṇṇanā</subhead>
    <paragraph line="66" number="322"><bold>Nidahane</bold> ātape. ‘‘Ekarattampi ce bhikkhu ticīvarena vippavaseyya (pārā. 472). Chārattaparamaṃ tenā’’tiādinā (pārā. 653) vuttāpattiko <bold>gaṇapūrako hutvā</bold>pi <bold>kammaṃ kopeti</bold> nānāsaṃvāsakattā. <bold>Kammena vā salākaggāhena vāti ettha uddeso ceva kammañca eka</bold>nti ettha pātimokkhuddesoti vā kammanti vā atthato ekameva, tesu yaṃ kiñci kate saṅghabhedo hotīti attho. <bold>Pubbabhāgā</bold>ti saṅghabhedato pubbabhāgā. <bold>‘‘Pamāṇa’’</bold>nti imesaṃ dvinnaṃ aññatarena bhedo hoti, na itarehīti vuttaṃ. Vinaye siddhā <bold>vinayasiddhā,</bold> romajanapade jātaṃ <bold>romakaṃ,</bold> anuññātaloṇattā dukesu vuttāti.</paragraph>
    <subhead line="67">Tikavāravaṇṇanā</subhead>
    <paragraph line="68" number="323"><bold>Vo</bold> tumhehi na samudācaritabbaṃ. <bold>Vacīsampayuttaṃ kāyakiriyaṃ katvā</bold>ti kāyena nipaccakāraṃ katvāti attho. <bold>Upaghāteti</bold> vināseti. <bold>Omadditvā</bold>ti abhibhavitvā. <bold>Vadato</bold>ti vadantassa. ‘‘Bālassa nissayo dātabbo’’ti duke āgataṃ, idha pana <bold>‘‘na dātabbo’’</bold>ti vuttaṃ, āpattibāhullaṃ <pageBreak edition="Vipassana Research Institut" number="0.0510" /> sandhāya nādātabbaṃ, ‘‘imasmā vihārā paraṃ mā nikkhamāhi, vinayadharānaṃ vā santikaṃ āgaccha vinicchayaṃ dātu’’nti vutte tassa vacanaṃ na gahetabbanti attho. <bold>Tikabhojanaṃ</bold> nāma sace tayo hutvā bhuñjanti, gaṇabhojanena <pageBreak edition="Myanmar" number="0.0558" /> anāpatti, idaṃ sandhāya tikaṃ. <bold>‘‘Pasutto’’</bold>ti bāhullato vuttaṃ. Atha vā nipajjitvāti attho. ‘‘Idaṃ ṭhapetvā gacchāmi, tāvakālikaṃ bhante dethāti vutte ‘navakammādiatthaṃ vinā dātuṃ na vaṭṭatī’’ti likhitaṃ. Vikappetvā ṭhapitaṃ vassikasāṭikaṃ pacchime pāṭipadadivase nivāsento dukkaṭaṃ āpajjatīti attho. <bold>Apaccuddharitvā</bold>ti paccuddharaṇaṃ akatvāti attho. ‘‘Vikappetu’’nti vacanato avikappanapaccayā āpatti hemante āpajjati, vikappanā pana kattikapuṇṇamadivase kātabbāti dassanatthaṃ vuttanti ñātabbaṃ. Ayaṃ nayo avikappanaṃ sandhāya, purimo vikappitaparibhogapaccayāpattiṃ sandhāya. <bold>Vatthapaṭicchādi sabbakappiyatāyā</bold>ti vatthapaṭicchādi sabbattha kappiyattāti attho. Keci imamatthaṃ asallakkhetvā ‘‘vatthapaṭicchādi sabbakappiyatā tāya paṭicchannenā’’ti likhanti. ‘‘Vatthameva paṭicchādi vatthapaṭicchādī’’ti viggahattā ‘‘tāyā’’ti na yujjati. ‘‘Tenā’’ti bhavitabbattāti idaṃ sabbaṃ aññatarasmiṃ <bold>gaṇṭhipade</bold> likhitaṃ, vicāretvā gahetabbaṃ.</paragraph>
    <subhead line="69">Catukkavāravaṇṇanā</subhead>
    <paragraph line="70" number="324"><bold>Catūhākārehi āpattiṃ āpajjati…pe… kammavācāya āpajjatī</bold>ti ettha yañhi āpattiṃ kammavācāya āpajjati, na tattha kāyādayoti āpannaṃ, tato kammavācāya saddhiṃ āpattikarā dhammā sattāti āpajjati, evaṃ sati ‘‘cha āpattisamuṭṭhānānī’’ti vacanavirodho, tāni eva āpattikarā dhammā nāma. Atha tatthāpi kāyādayo ekato vā nānāto vā labbhanti, catūhākārehīti na yujjatīti ‘‘chahākārehi āpattiṃ āpajjatī’’ti vattabbaṃ siyāti evaṃ etāni suttapadāni virodhitāni honti. Kathaṃ avirodhitāni? Saviññattikāviññattikabhedabhinnattā. Kāyādīnaṃ yā kiriyā āpatti, naṃ ekaccaṃ kāyena saviññattikena āpajjati, ekaccaṃ saviññattikāya vācāya, ekaccaṃ saviññattikāhi kāyavācāhi āpajjati, yā pana akiriyā āpatti, taṃ ekaccaṃ kammavācāya āpajjati, tañca kho avasiṭṭhāhi aviññattikāhi kāyavācāhiyeva, na vinā ‘‘no ce kāyena vācāya paṭinissajjati, kammavācāpariyosāne āpatti saṅghādisesassā’’ti (pārā. 414) vacanato, avisesena vā ekaccaṃ āpattiṃ kāyena āpajjati, ekaccaṃ vācāya <pageBreak edition="Myanmar" number="0.0559" />, ekaccaṃ kāyavācāhi <pageBreak edition="Vipassana Research Institut" number="0.0511" />. Yaṃ panettha kāyavācāhi, taṃ ekaccaṃ kevalāhi kāyavācāhi āpajjati, ekaccaṃ kammavācāya āpajjatīti ayamattho veditabboti evaṃ avirodhitāni honti.</paragraph>
    <paragraph line="71">Tatrāyaṃ samāsato atthavibhāvanā – <bold>kāyena āpajjatī</bold>ti kāyena saviññattikena akattabbaṃ katvā ekaccaṃ āpajjati, aviññattikena kattabbaṃ akatvā āpajjati, tadubhayampi kāyakammaṃ nāma. Akatampi hi loke ‘‘kata’’nti vuccati ‘‘dukkaṭaṃ mayā, yaṃ mayā puññaṃ na kata’’nti evamādīsu, sāsane ca ‘‘idaṃ te, āvuso ānanda, dukkaṭaṃ, yaṃ tvaṃ bhagavantaṃ na pucchī’’ti (cūḷava. 443) evamādīsu, evamidha vinayapariyāyena kāyena akaraṇampi ‘‘kāyakamma’’nti vuccati. Ayameva nayo ‘‘vācāya āpajjatī’’tiādīsu. Puratīti <bold>puriso,</bold> pura aggagamane. <bold>Puratī</bold>ti purato gacchati sabbakammesu pubbaṅgamo hoti. <bold>Paṭhamuppannavasenā</bold>ti paṭhamakappiyesu hi paṭhamaṃ purisaliṅgaṃ uppajjati, ‘‘purima’’nti saṅkhaṃ gataṃ purisaliṅgaṃ jāyatīti attho. <bold>Sataṃ tiṃsa cā</bold>ti ettha asādhāraṇāpi pārājikā no antogadhāyeva jātā pārājikāpannānaṃ bhikkhubhāvāya abhabbattā. ‘‘Asādhāraṇavacanena pana sāmaññena uddhaṭānī’’ti vadanti. ‘‘Satañceva tiṃsañca sikkhāpadānīti pāṭho’’ti ca vadanti. <bold>Bhikkhussa ca bhikkhuniyā ca catūsu pārājikesū</bold>ti sādhāraṇesu eva. <bold>Atthi vatthunānattatā no āpattinānattatā</bold>ti paṭhamapañho idha dutiyo nāma. <bold>Atthi āpattisabhāgatā no vatthusabhāgatā</bold>ti etena viseso natthi. <bold>Mantābhāsā</bold>ti matiyā bhāsā. <bold>‘‘Abhivādanārahā</bold>ti yathānisinnāva sīsaṃ ukkhipitvā vandanti. Navamabhikkhunito paṭṭhāya anuṭṭhitabbato āsanā na paccuṭṭhenti. <bold>Avisesenā</bold>ti upajjhāyassa, itarassa vā vippakatabhojanassa, samīpagato yo koci vuḍḍhataroti attho. Vippakatabhojanenāpi hi uṭṭhahitvā āsanaṃ dātabbaṃ. <bold>Idha na kappantīti vadantopī</bold>ti paccantimajanapadesu ṭhatvā ‘‘idha na kappantī’’ti vadanto vinayātisāradukkaṭaṃ āpajjati. Kappiyañhi ‘‘na kappatī’’ti vadanto paññattaṃ samucchindati nāma. Tathā <bold>idha kappantī</bold>tiādīsupi ṭhatvā ‘‘idha kappantī’’ti vadanto vinayāgatabhikkhu vinayo pucchitabboti attho.</paragraph>
    <subhead line="72">Pañcakavāravaṇṇanā</subhead>
    <paragraph line="73" number="325"><bold>Na</bold><pageBreak edition="Myanmar" number="0.0560" /><bold>upeti</bold> puggalo. ‘‘Nimantito sabhatto samāno santaṃ bhikkhuṃ anāpucchā’’ti (pāci. 299) vacanato nimantanābhāvā piṇḍapātikassa anāmantacāro vaṭṭati. ‘‘Gilānasamayo’’tiādinā ābhogaṃ katvā bhojanaṃ adhiṭṭhahitvā <bold>bhojanaṃ</bold> nāma. ‘‘Mayhaṃ <pageBreak edition="Vipassana Research Institut" number="0.0512" /> bhattapaccāsaṃ itthannāmassa dammī’’ti evaṃ <bold>avikappanā</bold>. Parammukhe aguṇavacanaṃ <bold>ayaso</bold>. Sammukhā <bold>garahā</bold>. Sīladiṭṭhibyasanānaṃ vinayapariyāpannattā tehi saddhiṃ itare pañcakaṃ pūretuṃ vuttā. ‘‘Vinayadharapañcamena gaṇenā’’ti (mahāva. 259) vuttattā pañcakaṃ jātaṃ. Aññatarasmiṃ vihāre eko theroti attho. <bold>‘‘Yonakavisayato</bold>ti cīnaṭṭhānā’’ti likhitaṃ. <bold>Aṭṭha kappe anussarī</bold>ti pubbenivāsañāṇaṃ nibbattesīti attho. Anantare ṭhāne ṭhatvāti attho. <bold>Ñattiyā kammappatto hutvā</bold>ti ñattiṭṭhapitakāle kammappatto hoti. Puna kammavācāya kammasiddhi. <bold>Ñattikhetta</bold>nti ñattiyāva kātabbaṭṭhānaṃ tassā khettaṃ, ñattidutiyādikamme paṭhamaṭṭhapanaṃ tassā <bold>okāso</bold> nāma. Āraññake idañcidañcānisaṃsanti evaṃ <bold>idamatthita</bold>nti attho.</paragraph>
    <subhead line="74">Chakkavāravaṇṇanā</subhead>
    <paragraph line="75" number="326"><bold>‘‘Chabbassaparamatā dhāretabba’’</bold>nti <bold>vibhaṅge</bold> pāṭhattā evaṃ vuttaṃ. <bold>Cuddasaparamāni</bold> nava chakkāni honti. Kathaṃ? Paṭhamaṃ ekaṃ chakkaṃ, sesesu aṭṭhasu ekekena saddhiṃ ekekanti evaṃ tīṇi chakkāni antarapeyyāle vuttāni. Kathaṃ? ‘‘Catutthena āpattisamuṭṭhānena cha āpattiyo āpajjatī’’tiādinā nayena pañcamena, chaṭṭhena ca <bold>tīṇi chakkāni</bold>. Lobhādayo <bold>cha vivādamūlāni,</bold> tathā anuvādassa. <bold>Dīghaso cha vidatthiyo</bold> vassikasāṭikāya. <bold>Tiriyaṃ cha vidatthiyo</bold> sugatacīvarassa. Vippakatacīvaraṃ ādāya pakkamane niṭṭhānantiko, sanniṭṭhānanāsana savana sīmātikkantikasahubbhārāti cha, samādāya vārepi chāti chakkadvayaṃ. <bold>Sattake</bold> pakkamanantikena saha satta.</paragraph>
    <subhead line="76">Sattakavāravaṇṇanā</subhead>
    <paragraph line="77" number="327"><bold>Chakke</bold><pageBreak edition="Myanmar" number="0.0561" /><bold>vuttāniyeva sattakavasena yojetabbānī</bold>ti chakke vuttacuddasaparamāni sattakavasena yojetabbāni. <bold>Sattame aruṇuggamane nissaggiya</bold>nti ‘‘chārattaparamaṃ tena bhikkhunā tena cīvarena vippavasitabbaṃ, tato ce uttari vippavaseyyā’’ti evaṃ vuttaṃ nissaggiyaṃ hoti. <bold>Campeyyakkhandhake</bold> sugatacīvarabhāṇavārassa parato ‘‘idha pana, bhikkhave, bhikkhussa na hoti āpatti daṭṭhabbā, tamenaṃ codeti saṅgho vā sambahulā vā ekapuggalo vā’’tiādinā nayena vuttasattakāti.</paragraph>
    <subhead line="78">Aṭṭhakavāravaṇṇanā</subhead>
    <paragraph line="79" number="328"> Tena <pageBreak edition="Vipassana Research Institut" number="0.0513" /> saddhiṃ uposathādikaraṇaṃ <bold>ānisaṃso,</bold> akaraṇaṃ <bold>ādīnavo,</bold> tasmā ete aṭṭhānisaṃse sampassamānenāti attho. <bold>‘‘Ayaso</bold> akkoso’’ti vuttaṃ. Pubbevassa hoti ‘‘musā bhaṇissa’’nti, bhaṇantassa hoti ‘‘musā bhaṇāmī’’ti, bhaṇitassa hoti ‘‘musā mayā bhaṇita’’nti, vinidhāya diṭṭhiṃ khantiṃ ruciṃ bhāvaṃ saññanti evaṃ akappiyakataṃ hoti appaṭiggahitakatantiādayo <bold>aṭṭha anatirittā</bold>. Sappiādi aṭṭhame aruṇuggamane nissaggiyaṃ hoti. <bold>Aṭṭhavācikā</bold> bhikkhunīnaṃ upasampadā ubhatoñatticatutthattā. Vassikasāṭikadānādīni <bold>aṭṭha varāni</bold>.</paragraph>
    <subhead line="80">Navakavāravaṇṇanā</subhead>
    <paragraph line="81" number="329"> Navahi bhikkhūhi bhijjati. Manussamaṃsavajjehi <bold>nava maṃsehi</bold> vinicchayo. Sundaraṃ na sundaranti saṅghāṭiādīni <bold>nava cīvarāni</bold>. Tāneva adhiṭṭhitakālato paṭṭhāya <bold>na vikappetabbāni,</bold> adhiṭṭhitakālato paṭṭhāya apaccuddharitvā na vikappetabbānīti adhippāyo. <bold>Nava vidatthiyo</bold> sugatacīvarassa. ‘‘Vaggaṃ bhikkhunisaṅghaṃ vaggasaññī ovadatī’’tiādinā nayena adhammakamme dve navakāni pācittiyavasena vuttāni.</paragraph>
    <subhead line="82">Dasakavāravaṇṇanā</subhead>
    <paragraph line="83" number="330"> ‘‘Oramattakañca adhikaraṇaṃ hoti, na ca gatigata’’ntiādinā (cūḷava. 204) <bold>dasa adhammikā salākaggāhā</bold>. Viparītā <bold>dhammikā</bold>. Samathakkhandhake vuttehi <pageBreak edition="Myanmar" number="0.0562" /> samannāgato hotīti sambandho. <bold>‘‘Saṃkaccikaṃ vā pakkhipitvā dasā’’</bold>ti vuttaṃ kappiyattā etesaṃ. Māturakkhitādayo <bold>dasa itthiyo</bold>. Dhanakkītādayo <bold>dasa bhariyā</bold>. ‘‘Sikkhāsammutiṃ datvā dasavassāya tassā dvādasavassakāle sayampi dvādasavassā bhavissatī’’ti <bold>vuṭṭhāpanasammuti sāditabbā</bold>. ‘‘Vinayadharasseva ‘āpattānāpattiṃ na jānātī’ti ārabbha yāva ‘ubhayāni kho panassa…pe… anubyañjanaso’ti pañcaṅgāni vatvā punapi ‘āpattānāpattiṃ na jānāti’cceva ārabbha yāva ‘adhikaraṇe ca na vinicchayakusalo hotī’ti pañca vuttā, te tathā tathā pañca pañca katvā dasa hontī’’ti likhitaṃ. ‘‘Dasavassāya bhikkhuniyā nissayo dātabbo’’ti ekaccesu potthakesu natthi, kiñcāpi natthi, pāṭho eva pana hoti.</paragraph>
    <subhead line="84">Ekādasakavāravaṇṇanā</subhead>
    <paragraph line="85" number="331"><bold>Na</bold><pageBreak edition="Vipassana Research Institut" number="0.0514" /><bold>vodāyanti</bold> na pakāsenti. Rogameva <bold>rogātaṅkaṃ</bold>. Rogantarāyaṃ vā.</paragraph>
    <centered line="86">Ekuttarikanayavaṇṇanā niṭṭhitā.</centered>
    <subhead line="87">Uposathādipucchāvissajjanāvaṇṇanā</subhead>
    <paragraph line="88" number="332"> ‘‘Saṅghaṃ, bhante, pavāremī’’tiādi <bold>pavāraṇakathā</bold> nāma vinītagāthāsu viya.</paragraph>
    <subhead line="89">Atthavasapakaraṇavaṇṇanā</subhead>
    <paragraph line="90" number="334"><bold>Dasa atthavase paṭiccā</bold>ti ettha tassa tassa sikkhāpadassa paññāpane guṇavisesadīpanato, apaññāpane ādīnavadassanato ca saṅghasuṭṭhutā hoti. Tattha yathāsambhavaṃ lokavajjassa apaṇṇattisambhavassa paññāpane payogavisuddhi guṇo. Paṇṇattisambhavassa pana sekhiyassa lokavajjassa paññāpane <pageBreak edition="Myanmar" number="0.0563" /> paṭipattivisuddhi guṇo, paṇṇattivajjassa āsayavisuddhi guṇo appicchādiguṇāvahanato, tenevāha ‘‘subharatāya suposatāya appicchatāya appicchassa vaṇṇaṃ bhāsitvā’’ti. Samaṇācāravisuddhi cassa guṇoti veditabbaṃ. Atha vā lokavajjassa paññāpane saṅghasuṭṭhutā hoti pākaṭādīnavato, paṇṇattivajjassa paññāpane saṅghaphāsutā hoti pākaṭānisaṃsattā. Tathā paṭhamena dummaṅkūnaṃ niggaho, dutiyena pesalānaṃ phāsuvihāro, paṭhamena samparāyikānaṃ āsavānaṃ paṭighāto, dutiyena diṭṭhadhammikānaṃ, tathā paṭhamena appasannānaṃ pasādo, dutiyena pasannānaṃ bhiyyobhāvo, tathā paṭhamena saddhammaṭṭhiti, dutiyena vinayānuggaho hotīti veditabbo. <bold>Parivāra</bold>nayena vā paṭhamena pāpicchānaṃ bhikkhūnaṃ pakkhupacchedo, dutiyena gihīnaṃ anukampā hoti. Vuttañhetaṃ ‘‘dve atthavase paṭicca tathāgatena sāvakānaṃ sikkhāpadaṃ paññattaṃ gihīnaṃ anukampāya pāpicchānaṃ pakkhupacchedāyā’’ti (pari. 498). Tathā diṭṭhadhammikasamparāyikānaṃ verānaṃ vajjānaṃ akusalānaṃ vasenapi yojanā kātabbā. Vuttañhetaṃ ‘‘dve atthavase…pe… paññattaṃ diṭṭhadhammikānaṃ verānaṃ samparāyikānaṃ verānaṃ paṭighātāyā’’tiādi (pari. 498). Apicettha sabbampi akataviññattipaṭisaṃyuttaṃ, gihīnaṃ pīḷāpaṭisaṃyuttaṃ, tesaṃ pasādabhogakkhayarakkhāpaṭisaṃyuttañca gihīnaṃ <bold>anukampāya paññattaṃ</bold> nāma, kuladūsakagaṇabhojanāni pāpicchānaṃ pakkhupacchedāya paññattaṃ. Sabbaṃ lokavajjaṃ diṭṭhadhammikasamparāyikaverādipaṭighātāya <pageBreak edition="Vipassana Research Institut" number="0.0515" />, mātugāmena saṃvidhānaṃ diṭṭhadhammikaverādisaṃvarāya paññattanti veditabbaṃ. Apicettha ādito paṭṭhāya dasaatthavasapakaraṇameva nissāya vinicchayo veditabbo.</paragraph>
    <gatha1 line="91">Vatthuvītikkamena yaṃ, ekantākusalaṃ bhave;</gatha1>
    <gathalast line="92">Taṃ saṅghasuṭṭhubhāvāya, paññattaṃ lokavajjato.</gathalast>
    <paragraph line="93">Pārājikādiṃ,</paragraph>
    <gatha1 line="94">Paññattijānaneneva, yatthāpatti na aññathā;</gatha1>
    <gathalast line="95">Taṃ dhammaṭṭhitiyā vāpi, pasāduppādabuddhiyā.</gathalast>
    <paragraph line="96">Dhammadesanāpaṭisaṃyuttaṃ itarañca sekhiyaṃ, idaṃ paṇṇattisambhavaṃ <bold>lokavajjaṃ</bold> nāma. Vatthuno, paññattiyā vā vītikkamacetanāyābhāvepi paṭikkhittassa karaṇe, kattabbassa akaraṇe vā sati yattha āpatti pahoti, taṃ sabbaṃ ṭhapetvā surāpānaṃ <bold>paṇṇattivajja</bold>nti veditabbaṃ. Tattha ukkoṭanake pācittiyaṃ, ‘‘yo pana bhikkhu dhammikānaṃ kammānaṃ chandaṃ datvā pacchā khīyanadhammaṃ āpajjeyya, pācittiyaṃ (pāci. 475), yo pana bhikkhu saṅghe vinicchayakathāya vattamānāya <pageBreak edition="Myanmar" number="0.0564" /> chandaṃ adatvā uṭṭhāyāsanā pakkameyya, pācittiyaṃ (pāci. 480), yo pana bhikkhu samaggena saṅghena cīvaraṃ datvā pacchā khīyanadhammaṃ āpajjeyya…pe… pācittiya’’nti (pāci. 485) evamādi saṅghaphāsutāya paññattaṃ. ‘‘Aññavādake vihesake pācittiyaṃ (pāci. 101), pārājikādīhi anuddhaṃsane saṅghādisesādi ca dummaṅkūnaṃ niggahāya, anupakhajjanikkaḍḍhanaupassūtisikkhāpadādi pesalānaṃ phāsuvihārāya, sabbaṃ lokavajjaṃ diṭṭhadhammikasamparāyikānaṃ āsavānaṃ paṭighātāya, sabbaṃ paṇṇattivajjaṃ diṭṭhadhammikānameva saṃvarāya. Sabbaṃ gihipaṭisaṃyuttaṃ appasannānaṃ vā pasādāya pasannānaṃ vā bhiyyobhāvāya ca. Visesena ariṭṭhasamaṇuddesasikkhāpadaṃ, sāmaññena paccayesu mariyādapaṭisaṃyuttañca saddhammaṭṭhitiyā, ‘‘appicchassāyaṃ dhammo, nāyaṃ dhammo mahicchassā’’ti (dī. ni. 3.358; a. ni. 8.30) ādisuttamettha sādhakaṃ. ‘‘Sikkhāpadavivaṇṇake (pāci. 439) mohanake pācittiya’’ntiādi (pāci. 444) vinayānuggahāya paññattanti veditabbaṃ. ‘‘Bhūtagāmapātabyatāya pācittiya’’nti (pāci. 90) idaṃ kimatthanti ce? Appasannānaṃ pasādāya, pasannānaṃ bhiyyobhāvāya ca. Kathaṃ?</paragraph>
    <gatha1 line="97">‘‘Bhūtagāmo <pageBreak edition="Vipassana Research Institut" number="0.0516" /> sajīvoti, avipallattadiṭṭhino;</gatha1>
    <gathalast line="98">Tassa kopanasaññāya, pasādo buddhasāvake.</gathalast>
    <gatha1 line="99">‘‘Nijjīvasaññitaṃpetaṃ, akopento kathaṃ muni;</gatha1>
    <gathalast line="100">Jīvaṃ kopeyya niddoso, macchamaṃsānujānane.</gathalast>
    <paragraph line="101">Evampi –</paragraph>
    <gatha1 line="102">‘‘Tassa kopanasaññāya, pasādo buddhasāvake;</gatha1>
    <gatha2 line="103">Yato titthakarāvime, viratā bhūtagāmato;</gatha2>
    <gathalast line="104">Lokassa cittarakkhatthaṃ, tatopi virato munī’’ti. –</gathalast>
    <unindented line="105">Pasannānaṃ bhiyyobhāvo hoti.</unindented>
    <gatha1 line="106">Vivittasenāsanabhogataṇhāvasenanijjīvamitārakkhaṃ;</gatha1>
    <gatha2 line="107">Buddhobhininnañca vivajjayanto;</gatha2>
    <gathalast line="108">Sikkhāpadaṃ tattha ca paññapesi.</gathalast>
    <gatha1 line="109">Nijjīvassāpi <pageBreak edition="Myanmar" number="0.0565" /> maṃsassa, khādanakaṃ yatiṃ pati;</gatha1>
    <gathalast line="110">Nindamānaṃ janaṃ disvā, bhūtagāmaṃ pariccaji.</gathalast>
    <gatha1 line="111">Tikoṭiparisuddhattā, macchamaṃsānujānane;</gatha1>
    <gathalast line="112">Paṭicca maṃsānujānanaṃ, kamme diṭṭhippasaṅgabhayā.</gathalast>
    <gatha1 line="113">Aparikkhakassa lokassa, parānuddayatāya ca;</gatha1>
    <gathalast line="114">Bhūtagāmapātabyatāya, pāṇātipātappasaṅgabhayā.</gathalast>
    <paragraph line="115">Tattha pariyāyavacanaṃ anujāni bhagavā, uddissa kataṃ paṭikkhipi parassa vā pāpappasaṅgabhayena. Idha pana bhūtagāmapātabyatāya pāpābhāvañāpanatthaṃ attuddesikaṃ vihāraṃ, kuṭiñca <pageBreak edition="Vipassana Research Institut" number="0.0517" /> anujānīti veditabbaṃ. Pakiriyanti ettha te te payojanavisesasaṅkhātā atthavasāti <bold>atthavasapakaraṇa</bold>nti.</paragraph>
    <centered line="116">Mahāvaggavaṇṇanā niṭṭhitā.</centered>
    <title line="117">Paṭhamagāthāsaṅgaṇikavaṇṇanā</title>
    <subhead line="118">Sattanagaresu paññattasikkhāpadavaṇṇanā</subhead>
    <paragraph line="119" number="335"> Vacanasampaṭicchanatthe <pageBreak edition="Myanmar" number="0.0566" /> vā nipātoti attho. <bold>Aḍḍhuḍḍhasatānī</bold>ti tīṇi satāni, paññāsāni ca. <bold>Viggaha</bold>nti manussaviggahaṃ. <bold>Atirekaṃ vā</bold>ti dasāhaparamaṃ atirekacīvaraṃ. <bold>Kāḷaka</bold>nti ‘‘suddhakāḷakāna’’nti (pārā. 552-554) vuttakāḷakaṃ. <bold>Bhūta</bold>nti bhūtārocanaṃ. <bold>Paramparabhatta</bold>nti paramparabhojanaṃ. <bold>Bhikkhunīsu ca akkoso</bold>ti yā pana bhikkhunī bhikkhuṃ akkoseyya vā paribhāseyya vā (pāci. 1029). <bold>Antaravāsaka</bold>nti aññātikāya bhikkhuniyā cīvarapaṭiggahaṇaṃ. <bold>Rūpiya</bold>nti rūpiyasabbohāraṃ. <bold>Sutta</bold>nti sāmaṃ suttaṃ viññāpetvā tantavāyehi. <bold>Ujjhāpanake</bold>ti ujjhāpanake khīyanake. <bold>Pācitapiṇḍa</bold>nti bhikkhunīpaapācitapiṇḍapātaṃ. <bold>Cāritta</bold>nti nimantito sabhatto samāno santaṃ. <bold>Cīvaraṃ datvā</bold>ti samaggena saṅghena cīvaraṃ datvā. <bold>Vosāsantī</bold>ti bhikkhū paneva kulesu nimantitā bhuñjanti (pāci. 558), tattha cesā. <bold>Giraggacariyā</bold>ti ‘‘yā pana bhikkhunī naccaṃ vā gītaṃ vā’’ti (pāci. 834) ca, ‘‘antovassaṃ cārikaṃ careyyā’’ti (pāci. 970) ca vuttadvayaṃ. <bold>Chandadānenā</bold>ti pārivāsikachandadānena sikkhamānaṃ vuṭṭhāpeyya (pāci. 1167). Pārājikāni cattāri, bhikkhunīnaṃ saññācikakuṭiñca kosiyamissasanthatañca seyyā ca anupasampannena saha pathavīkhaṇanaṃ. <bold>Gaccha devate</bold>ti bhūtagāmapātabyatā sappāṇakaudakasiñcananti attho. <bold>Mahāvihāro</bold>ti mahallakavihāro. <bold>Añña</bold>nti aññavādakaṃ. <bold>Dvāra</bold>nti yāvadvārakosā. ‘‘Anādariyapācittīti ca sahadhammikaṃ vuccamāno’’ti pāṭho. <bold>Payopāna</bold>nti surusurukārakaṃ. <bold>Eḷakalomāni patto cā</bold>ti eḷakalomadhovāpanañca ūnapañcabandhanapatto ca. <bold>Ovādo ceva bhesajja</bold>nti bhikkhunupassayaṃ upasaṅkamitvā ovādo taduttaribhesajjaviññāpanañca. <bold>Sūci araññako</bold>ti ‘‘aṭṭhimayaṃ vā dantamayaṃ vā visāṇamayaṃ vā sūcighara’’nti (pāci. 517) ca ‘‘yāni kho pana tāni āraññakāni <pageBreak edition="Vipassana Research Institut" number="0.0518" /> senāsanāni sāsaṅka…pe… paṭidesetabba’’nti (pāci. 570) ca. <bold>Ovādo</bold>ti yā pana bhikkhunī ovādāya vā saṃvāsāya vā na gaccheyya (pāci. 1055). <bold>Pārājikāni cattārī</bold>tiādi dvīsu nagaresu paññattasampiṇḍanaṃ.</paragraph>
    <subhead line="120">Catuvipattivaṇṇanā</subhead>
    <paragraph line="121" number="336"><bold>Ekatiṃsā</bold><pageBreak edition="Myanmar" number="0.0567" /><bold>ye garukā</bold>ti ubhato aṭṭha pārājikā, bhikkhūnaṃ terasa, bhikkhunīnaṃ dasa ca saṅghādisesā. Sādhāraṇāsādhāraṇavasena aṭṭha anavasesā nāma pārājikāni. <bold>Tadevā</bold>ti sīlavipattiṃyeva. Vitthārato dassetuṃ ‘‘pārājika’’ntiādinā apucchitameva vissajjitaṃ. ‘‘Tattha yo cāyaṃ, akkosati hasādhippāyo’’ti pāṭho. Duṭṭhullavibhāvanavasenāgatavipattiṃ ṭhapetvā pucchāpaṭipāṭiyā yāvatatiyakapañhaṃ vissajjitumārabhi. <bold>Ukkhittānuvattikā</bold> bhikkhunī aṭṭha yāvatatiyakasaṅghādisesā idha pucchitattā <bold>anantarapañhā</bold> nāma jātā.</paragraph>
    <subhead line="122">Chedanakādivaṇṇanā</subhead>
    <paragraph line="123" number="337"> Pamāṇātikkantamañcanisīdanakaṇḍupaṭicchādivassikasāṭikāsugatacīvarappamāṇaṃ bhikkhunīnaṃ udakasāṭikāti <bold>cha chedanakāni</bold>. Cīvaravippavāsasammutiādayo <bold>catasso sammutiyo</bold>. ‘‘Ayaṃ tattha sāmīcī’’ti evaṃ āgatā <bold>satta sāmīciyo</bold>.</paragraph>
    <subhead line="124">Asādhāraṇādivaṇṇanā</subhead>
    <paragraph line="125" number="338"> Pubbe vuttacuddasaparamāneva antarapañhe niṭṭhapetvā <bold>purimapañhaṃ vissajjento</bold>. <bold>Dhovanañca paṭiggaho</bold>ti gāthā aṭṭhakathācariyānaṃ. <bold>Dve lomāni</bold> eḷakalomatiyojanaparamāni.</paragraph>
    <paragraph line="126"><bold>Dvevīsati khuddakā</bold>ti –</paragraph>
    <gatha1 line="127">‘‘Sakalo bhikkhunivaggo, paramparañca bhojanaṃ;</gatha1>
    <gatha2 line="128">Anatirittaṃ abhihaṭaṃ, paṇītañca acelakaṃ;</gatha2>
    <gathalast line="129">Jānaṃ duṭṭhullachādanaṃ.</gathalast>
    <gatha1 line="130">‘‘Ūnaṃ <pageBreak edition="Vipassana Research Institut" number="0.0519" /> mātugāmena saddhiṃ, yā ca anikkhantarājake;</gatha1>
    <gathalast line="131">Santaṃ bhikkhuṃ anāpucchā, vikāle gāmappavesanaṃ.</gathalast>
    <gatha1 line="132">‘‘Nisīdane ca yā sikkhā, vassikāya ca sāṭikā;</gatha1>
    <gathalast line="133">Dvāvīsati imā sikkhā, khuddakesu pakāsitā’’ti. –</gathalast>
    <unindented line="134">Pāṭho <pageBreak edition="Myanmar" number="0.0568" />. ‘‘Kulesu cārittāpattī’’ti pāṭho na gahetabbo sādhāraṇattā tassa sikkhāpadassa. <bold>Chacattārīsā cime</bold>ti chacattārīsa ime. ‘‘Pārājikāni saṅghādiseso’’ti evaṃ vuttasikkhāpade eva vibhajitvā vuttattā <bold>vibhattiyo</bold> nāma. <bold>Sādhāraṇa</bold>nti aṭṭhannampi sādhāraṇaṃ. Pārājikabhūtā vibhattiyo <bold>pārājikavibhattiyo</bold>. Sādhāraṇe sattavajjo saṅghādiseso. Aññatarasmiṃ <bold>gaṇṭhipade</bold> ‘‘atha vā ‘dve uposathā dve pavāraṇā cattāri kammāni pañceva uddesā caturo bhavanti, naññathā’ti pāḷiṃ uddharanti. Tattha ‘cattāri kammānī’ti visesābhāvā uddharitapotthakameva sundaraṃ, pubbepi vibhattimattadassanavaseneva cetaṃ vuttaṃ. ‘Na samathehi vūpasamanavasenā’ti vatvā cattāri kammavibhajane ‘samathehi vūpasammatī’ti na visesitaṃ uposathappavāraṇānaṃyeva vibhāgattā. Kasmā? Etthāpi ‘uposathappavāraṇānaṃyeva visesetvā nayaṃ dethā’ti vuttattā, adhammena vaggādikammena āpattiyopi vūpasammantīti āpajjanatoti veditabba’’nti vuttaṃ, vicāretabbaṃ. <bold>Dvīhi catūhi tīhi kiccaṃ ekenā</bold>ti dvīhi vivādādhikaraṇaṃ, catūhi anuvādādhikaraṇaṃ, tīhi āpattādhikaraṇaṃ, ekena kiccādhikaraṇaṃ sammatīti attho.</unindented>
    <subhead line="135">Pārājikādiāpattivaṇṇanā</subhead>
    <paragraph line="136" number="339"><bold>Nibbacanamatta</bold>nti vevacanamattaṃ. <bold>Sese</bold>ti ādito sesā majjhantā. <bold>Pada</bold>nti sikkhāpadaṃ. <bold>Saddhācittaṃ</bold> pasannacittanti attho, ‘‘santācitta’’nti vā pāṭho. <bold>Anāḷiya</bold>nti daliddaṃ. Kiñcāpi idaṃ nibbacanaṃ ‘‘garukaṃ lahukañcā’’tiādipañhe natthi, ‘‘handa vākyaṃ suṇoma te’’ti iminā pana vacanena saṅgahitassatthassa dīpanatthaṃ vuttanti veditabbaṃ. ‘‘Ākāso pakkhinaṃ gatī’’ti ca pāṭho atthi, so jātivasena yujjati. <bold>Pakkhīna</bold>nti ujukameva.</paragraph>
    <centered line="137">Paṭhamagāthāsaṅgaṇikavaṇṇanā niṭṭhitā.</centered>
    <title line="138">Adhikaraṇabhedavaṇṇanā</title>
    <subhead line="139">Ukkoṭanabhedādivaṇṇanā</subhead>
    <paragraph line="140" number="340"><bold>Adhikaraṇaukkoṭena</bold><pageBreak edition="Vipassana Research Institut" number="0.0520" /><pageBreak edition="Myanmar" number="0.0569" /><bold>samathānaṃ ukkoṭaṃ dassetu</bold>nti adhikaraṇāni sattahi samathehi sammanti, tāni ukkoṭento satta samathe ukkoṭeti nāmāti adhippāyo. <bold>Pasavatī</bold>ti sambhavati. <bold>‘‘Anuvādādhikaraṇe labbhantī’</bold>tiādīni ‘dhammo adhammo’tiādīnaṃ samānattā tesu visesato labbhantī’’ti vuttaṃ. <bold>Anihata</bold>nti suttādinā. <bold>Avinicchita</bold>nti ‘‘āpattianāpattī’’tiādinā. ‘‘Tattha jātakaṃ adhikaraṇaṃ ukkoṭeti…pe… tiṇavatthārakaṃ ukkoṭetī’’ti daseva vuttā. ‘‘Sammukhāvinayapaṭiññātakaraṇayebhuyyasikā avuttattā ukkoṭetuṃ na sakkā, kammavācāpi tesaṃ natthi. Tasmā te ukkoṭetuṃ na sakkāti vadantī’’ti likhitaṃ. <bold>Pāḷimuttakavinicchayenevā</bold>ti vinayalakkhaṇaṃ vinā kevalaṃ dhammadesanāmattavasenevāti attho. Khandhakato vā parivārato vā ānītasuttena. <bold>Nijjhāpenti</bold> dassenti. Pubbe dhammavinayena vinicchitaṃ adhikaraṇaṃ upajjhāyādīnaṃ atthāya ‘‘adhammaṃ dhammo’’tiādīni dīpetvāti attho. Visamāni kāyakammādīni nissitattā <bold>visamanissito</bold>. Evaṃ sesesu.</paragraph>
    <subhead line="141">Adhikaraṇanidānādivaṇṇanā</subhead>
    <paragraph line="142" number="342-3"><bold>Kiṃsambhāra</bold>nti kiṃparikkhāraṃ, ettha <bold>ki</bold>nti liṅgasāmaññamabyayaṃ. Pubbe uppannavivādaṃ nissāya pacchā uppajjanakavivādo <bold>vivādanidānaṃ</bold> nāma. <bold>Āpattādhikaraṇapaccayā catasso āpattiyo āpajjatī</bold>ti bhikkhunī jānaṃ pārājikaṃ dhammaṃ paṭicchādeti pārājikaṃ, vematikā paṭicchādeti thullaccayaṃ, bhikkhu saṅghādisesaṃ paṭicchādeti pācittiyaṃ, ācāravipattiṃ paṭicchādeti dukkaṭaṃ. Pubbe kataukkhepaniyādikiccaṃ nissāya uppajjanakakiccānaṃ. Kīdisānaṃ? Samanubhāsanādīnaṃ vasena. <bold>Taṃ hī</bold>ti adhikaraṇaṃ.</paragraph>
    <paragraph line="143" number="344"> Adhikaraṇesu <bold>yena adhikaraṇena sammanti, taṃ dassetu</bold>nti yadā adhikaraṇehi sammanti, tadā kiccādhikaraṇeneva sammanti, na aññehīti <pageBreak edition="Myanmar" number="0.0570" /> dassanatthaṃ vuttaṃ, na ekantato adhikaraṇeneva sammantīti dassanatthaṃ.</paragraph>
    <paragraph line="144" number="348"><bold>Āpattādhikaraṇe</bold><pageBreak edition="Vipassana Research Institut" number="0.0521" /><bold>saṅgho vivadatī</bold>ti āpattānāpattīti evaṃ.</paragraph>
    <paragraph line="145" number="353"> Samuṭṭhānābhāvato sammukhāvinaye kammassa kiriyākaraṇamiccādinā avibhajitvāva sativinayādīnaṃ channaṃyeva cha samuṭṭhānāni vibhattāni. Taṃ kasmā? Kammasaṅgahābhāvena, sativinayādīnaṃ viya saṅghasammukhatādīnaṃ kiccayatā nāma natthīti adhippāyo.</paragraph>
    <centered line="146">Adhikaraṇabhedavaṇṇanā niṭṭhitā.</centered>
    <title line="147">Dutiyagāthāsaṅgaṇikavaṇṇanā</title>
    <subhead line="148">Codanādipucchāvissajjanāvaṇṇanā</subhead>
    <paragraph line="149" number="359"> Viggāhikakathanti attho. <bold>Nisāmayā</bold>ti sallakkhehi. ‘‘Kāraya’’ iti pāṭho. Pubbāparaṃ na jānāti, tasmā akovido hotīti eke. Ayaṃ pana duvidhepi kicce kenaci iriyāpathena.</paragraph>
    <title line="150">Codanākaṇḍavaṇṇanā</title>
    <subhead line="151">Anuvijjakakiccavaṇṇanā</subhead>
    <paragraph line="152" number="360"> Anuvijjakapucchane ājīvavipatti na pucchitā. Pañcāpattikkhandhavasena ācāravipatti pucchitā. ‘‘Ājīvavipattiyāpi tatheva, saṅgahagamanato’’ti vadanti. ‘‘Ajjhāpajjanto’’ti pāṭho.</paragraph>
    <paragraph line="153" number="363"> Tasmā na ca āmisaṃ nissāyāti sambandhitabbaṃ.</paragraph>
    <title line="154">Cūḷasaṅgāmavaṇṇanā</title>
    <subhead line="155">Anuvijjakassapaṭipattivaṇṇanā</subhead>
    <paragraph line="156" number="365"><bold>Ṭhānanisajjavatthādinissitā</bold>ti <pageBreak edition="Vipassana Research Institut" number="0.0522" /><pageBreak edition="Myanmar" number="0.0571" /> ‘‘evaṃ ṭhātabbaṃ evaṃ nisīditabba’’nti evamādikā. <bold>Saññājananattha</bold>nti ‘‘evaṃ vattabba’’nti evaṃ sañjānanatthaṃ. <bold>Anuvidhiyantenā</bold>ti citte ṭhapentenāti attho. <bold>Lajjā sā nu kho</bold>ti kiṃ sā lajjā ayaṃ parisāti adhippāyo. <bold>Anuyogavattaṃ kathāpetvā</bold>ti ‘‘kimanuyogavattaṃ jānāsī’’ti pucchitvā teneva kathāpetvā. <bold>Ajānanappasaṅgā</bold> nāma aññāṇaṃ.</paragraph>
    <paragraph line="157" number="367"><bold>‘‘Bhayena bhayā gacchatī’’</bold>ti bhayena bhayahetu bhayā gacchatīti hetuvasena vuttaṃ. Yathā ‘‘rattattā pana duṭṭhattā ca chandā dosā ca gacchatī’’ti hi vuttaṃ, evaṃ.</paragraph>
    <title line="158">Mahāsaṅgāmavaṇṇanā</title>
    <subhead line="159">Voharantenajānitabbādivaṇṇanā</subhead>
    <paragraph line="160" number="375"><bold>Vaṇṇāvaṇṇo</bold>ti nīlādivaṇṇavasena ca ārogyatthādiavaṇṇavasena ca vuttasukkavissaṭṭhi.</paragraph>
    <paragraph line="161" number="402"><bold>Bhūmipucchā</bold>ti bhūmi puthavī jagatī cāti sabbāni pathavivevacanāni.</paragraph>
    <title line="162">Kathinabhedavaṇṇanā</title>
    <subhead line="163">Kathinaatthatādivaṇṇanā</subhead>
    <paragraph line="164" number="403-4"><bold>Kinti</bold><pageBreak edition="Vipassana Research Institut" number="0.0523" /><pageBreak edition="Myanmar" number="0.0572" /> kathaṃ. Anādiyadānaṃ tāvakālikavatthu. <bold>‘‘Anāgatavasena anantarā hutvā’’</bold>ti udakāharaṇādipayogassa dhovanādipubbakaraṇassa pacchā uppajjanato, dhovanādikiriyañca sandhāya payogakaraṇato vuttaṃ. Purejātapaccaye panesa payogoti attho. <bold>Ekaṃ dhammampi na labhati</bold> attano purejātassa natthitāya.</paragraph>
    <subhead line="165">Kathinādijānitabbavibhāgavaṇṇanā</subhead>
    <paragraph line="166" number="412"><bold>Rūpādidhammesū</bold>ti vaṇṇagandhādiaṭṭhakesu. ‘‘Vassānassa pacchimo māso’’ti (pārā. 218) vuttattā pacchime māse yasmiṃ vā tasmiṃ vā divase attharituṃ vaṭṭatīti siddhaṃ.</paragraph>
    <paragraph line="167" number="415"> ‘‘Ādiccabandhunāti vuttattā theravacana’’nti vadanti.</paragraph>
    <subhead line="168">Palibodhapañhābyākaraṇakathāvaṇṇanā</subhead>
    <paragraph line="169" number="415-6"> Sanniṭṭhānantiko kathaṃ bahisīmāya uddharīyati? Bhikkhu akatacīvaraṃ samādāya pakkamati ‘‘na paccessa’’nti, tassa bahisīmāgatassa evaṃ hoti ‘‘nevimaṃ cīvaraṃ kāressa’’nti, evametassa bahisīmāgatassa uddharīyati. Kathaṃ antosīmāya? Akatacīvaraṃ samādāya pakkamati ‘‘na paccessa’’nti, tato tattha phāsuvihāraṃ alabhanto tameva vihāraṃ āgacchati, tassa cīvarapalibodhoyeva ṭhito, so ca ‘‘nevimaṃ cīvaraṃ kāressa’’nti citte uppanne chijjati, tasmā <bold>‘‘antosīmāya uddharīyatī’’</bold>ti vuttaṃ. Sanniṭṭhānantikaṃ duvidhaṃ ‘‘na paccessa’’nti āvāsapalibodhaṃ chinditvā tato punapi tameva vihāraṃ āgantvā ‘‘nevimaṃ cīvaraṃ kāressa’’nti sanniṭṭhānaṃ karoti, bahisīmāya ṭhatvā ‘‘nevimaṃ cīvaraṃ kāressaṃ na paccessa’’nti cittuppādena sanniṭṭhānantikaṃ hoti. Gāthāyampi <bold>‘‘dve palibodhā apubbaṃ acarima’’</bold>nti <pageBreak edition="Vipassana Research Institut" number="0.0524" /> idaṃ imameva sandhāya. ‘‘Āsāvacchediko kathaṃ antosīmāya <pageBreak edition="Myanmar" number="0.0573" />? Āsīsitena ‘tumhe vihārameva patthetha, ahaṃ pahiṇissāmī’ti vutto pubbe ‘na paccessa’nti āvāsapalibodhaṃ chinditvā gato puna taṃ vihāraṃ gantvā tena ‘nāhaṃ sakkomi dātu’nti pahito hotī’’ti likhitaṃ. <bold>‘‘Atthāre hi sati uddhāro nāmā’’</bold>ti atthāraṃ vinā uddhāraṃ na labhanti, tasmā vuttaṃ. <bold>Purimā dve</bold>ti ‘‘dve kathinuddhārā ekuppādā ekanirodhā’’ti vuttādhikāre paṭhamaṃ vuttā antarabbhārasahubbhārā. Na pakkamanantikādayo dve. <bold>Ekato nirujjhantī</bold>ti uddhārabhāvaṃ pāpuṇantīti attho.</paragraph>
    <centered line="170">Kathinabhedavaṇṇanā niṭṭhitā.</centered>
    <centered line="171">Paññattivaggavaṇṇanā niṭṭhitā.</centered>
    <title line="172">Upālipañcakavaṇṇanā</title>
    <subhead line="173">Anissitavaggavaṇṇanā</subhead>
    <paragraph line="174" number="419"><bold>Kāyikaupaghātikā</bold><pageBreak edition="Myanmar" number="0.0574" /> nāma kāyena vītikkamo.</paragraph>
    <subhead line="175">Nappaṭippassambhanavaggavaṇṇanā</subhead>
    <paragraph line="176" number="420"><bold>Omaddakārako</bold>ti omadditvā abhibhavitvā kārako.</paragraph>
    <subhead line="177">Vohāravaggavaṇṇanā</subhead>
    <paragraph line="178" number="424"> Bhedakaravatthūni nissāya vivādādhikaraṇaṃ samuṭṭhāti, evaṃ yathāsaṅkhyaṃ gacchati. Kodhopanāhādidvādasamūlapayogaṃ vivādādhikaraṇaṃ, tathā sesesu. Osāraṇādīsu navasu ṭhānesu kammañattiyā karaṇaṃ. Dvīsu ṭhānesu ñattidutiyañatticatutthakammesu. Yasmā <bold>mahāaṭṭhakathāyaṃ</bold> vuttanayeneva ubhatovibhaṅgā asaṅgahitā, tasmā yaṃ <bold>kurundiyaṃ</bold> vuttaṃ, taṃ gahetabbanti sambandho.</paragraph>
    <subhead line="179">Diṭṭhāvikammavaggavaṇṇanā</subhead>
    <paragraph line="180" number="425"> Tiṇṇannaṃ <pageBreak edition="Vipassana Research Institut" number="0.0525" /> upari saha āpattiṃ desetuṃ na labbhanti. Kammanānāsaṃvāsakānaṃ laddhiggahitakova <bold>laddhinānāsaṃvāsako</bold>. <bold>‘‘Avippavāsasīmāya ṭhitassā’’</bold>ti mahāsīmaṃ kira sandhāya vuttaṃ.</paragraph>
    <paragraph line="181" number="433"> ‘‘Ummādā cittakkhepā’’ti pāṭho.</paragraph>
    <subhead line="182">Musāvādavaggavaṇṇanā</subhead>
    <paragraph line="183" number="444"><bold>Pariyāyena jānantassā</bold>ti yassa kassaci jānantassa pariyāyena vuttamusāvādoti attho.</paragraph>
    <paragraph line="184" number="446"><bold>Anuyogo na dātabbo</bold>ti tena vuttaṃ anādiyitvā tuṇhī bhavitabbanti attho.</paragraph>
    <subhead line="185">Bhikkhunovādavaggavaṇṇanā</subhead>
    <paragraph line="186" number="454"><bold>Vohāraniruttiyaṃ</bold><pageBreak edition="Myanmar" number="0.0575" /> saddaniruttiyaṃ. Maggapaccavekkhaṇādayo <bold>ekūnavīsati</bold>.</paragraph>
    <subhead line="187">Ubbāhikavaggavaṇṇanā</subhead>
    <paragraph line="188" number="455"><bold>Pasāretā</bold> mohetā.</paragraph>
    <subhead line="189">Adhikaraṇavūpasamavaggavaṇṇanā</subhead>
    <paragraph line="190" number="458"><bold>‘‘Yathāratta</bold>nti anupasampanne apekkhatī’’tipi vadanti. <bold>‘‘Yathāvuḍḍha</bold>nti upasampanne apekkhatī’’ti likhitaṃ.</paragraph>
    <subhead line="191">Kathinatthāravaggavaṇṇanā</subhead>
    <paragraph line="192" number="467"> ‘‘Ekāvatto’’tipi <pageBreak edition="Vipassana Research Institut" number="0.0526" /> paṭhanti, tassa kuddho kodhābhibhūtoti kirattho. Ekavatthotipi keci, uttarāsaṅgaṃ apanetvā ṭhitoti kirattho, taṃ sabbaṃ <bold>aṭṭhakathāyaṃ</bold> uddhaṭapāḷiyā virujjhatīti. Ekāvaṭṭoti hi uddhaṭaṃ, tasmā na gahetabbaṃ. <bold>Antarā vuttakāraṇenā</bold>ti ‘‘kiccayapasutattā vandanaṃ asamannāharanto nalāṭaṃ paṭihaññeyyā’’tiādivuttakāraṇena.</paragraph>
    <centered line="193">Upālipañcakavaṇṇanā niṭṭhitā.</centered>
    <subhead line="194">Āpattisamuṭṭhānavaṇṇanā</subhead>
    <paragraph line="195" number="470"><bold>Pubbe vuttamevā</bold>ti sahaseyyādipaṇṇattivajjaṃ. <bold>Itara</bold>nti sacittakaṃ. <bold>Desento, domanassiko</bold> aññehi bhiṃsāpanādīni katvā āpattiṃ āpajjitvāti adhippāyo.</paragraph>
    <title line="196">Dutiyagāthāsaṅgaṇikavaṇṇanā</title>
    <subhead line="197">Kāyikādiāpattivaṇṇanā</subhead>
    <paragraph line="198" number="474-5"> Nidānuddesaṃ <pageBreak edition="Myanmar" number="0.0576" /> vinā sesuddesābhāvā <bold>‘‘sabbapātimokkhuddesānañca saṅgaho hotī’’</bold>ti vuttaṃ. Vinaye garukā <bold>vinayagarukā</bold>. Idaṃ pana dvīsu gāthāsu kiñcāpi āgataṃ, aññehi pana missetvā vuttabhāvā nānākaraṇaṃ paccetabbaṃ. <bold>Navasu ṭhānesu kammaṃ hotī</bold>ti kammañatti hoti. <bold>Vācā</bold>ti vacīsambhavā. <bold>Addhānahīno</bold> ūnavīsativasso. <bold>‘‘Apicetthā</bold>ti kurundivādo’’ti vuttaṃ. <bold>Vanappati</bold>nti evaṃ adinnādāne āgataṃ vanappatiṃ. <bold>Vissaṭṭhichaḍḍane</bold>ti sukkavissaṭṭhiyaṃ. <bold>Dukkaṭā katā</bold>ti dukkaṭaṃ vuttaṃ. <bold>Āmakadhaññaṃ viññāpetvā bhuñjantiyā</bold> pubbapayoge dukkaṭaṃ, ajjhohāre pācittiyaṃ.</paragraph>
    <subhead line="199">Pācittiyavaṇṇanā</subhead>
    <paragraph line="200" number="476"> Mahāsaṅghikā <pageBreak edition="Vipassana Research Institut" number="0.0527" /> sāmaṇerepi āpattiṃ desāpenti kira, tena vuttaṃ <bold>‘‘na desāpetabbā’’</bold>ti, <bold>daṇḍakammaṃ pana tesaṃ kātabbaṃ</bold> tathārūpe oḷārikavītikkame.</paragraph>
    <subhead line="201">Avandanīyapuggalādivaṇṇanā</subhead>
    <paragraph line="202" number="477"><bold>Dasasataṃ āpattiyo</bold>ti sahassaṃ āpattiyo. <bold>Campāyaṃ vinayavatthusmi</bold>nti campeyyakkhandhake. <bold>Adhammena vagga</bold>ntiādīni cattāri kammāniyeva bhagavatā vuttānīti attho. Na kevalaṃ āpattiyeva, <bold>atha kho cha samathā…pe… sammukhāvinayena sammanti, samāyogaṃ gacchanti</bold> sammukhāvinayena sampayogaṃ gacchantīti attho. Vinā samathehi <bold>sammati,</bold> samathabhāvaṃ gacchati. Paṭisedhatthe sati <bold>vinā samathehī</bold>ti samathehi vināti attho.</paragraph>
    <subhead line="203">Soḷasakammādivaṇṇanā</subhead>
    <paragraph line="204" number="478"><bold>Asuttaka</bold>nti suttavirahitaṃ, usuttaṃ tatra natthīti adhippāyo.</paragraph>
    <centered line="205">Dutiyagāthāsaṅgaṇikavaṇṇanā niṭṭhitā.</centered>
    <title line="206">Sedamocanagāthāvaṇṇanā</title>
    <subhead line="207">Avippavāsapañhāvaṇṇanā</subhead>
    <paragraph line="208" number="479"><bold>Tahi</bold>nti <pageBreak edition="Myanmar" number="0.0577" /> tasmiṃ puggale. <bold>Akappiyasambhogo</bold> nāma methunadhammādi. ‘‘Varasenāsanarakkhaṇatthāya vissajjetvā paribhuñjituṃ vaṭṭatī’’ti <bold>garubhaṇḍavinicchaye</bold> vutto. Ekādasāvandiye paṇḍakādayo <bold>ekādasa</bold>. <bold>Upeti</bold> saparisaṃ. <bold>Na jīvati</bold> nimmitarūpattā. ‘‘Ubbhakkhakena vadāmī’’ti iminā mukhe methunadhammābhāvaṃ dīpeti. Adhonābhivivajjanena vaccamaggappassāvamaggesu <pageBreak edition="Vipassana Research Institut" number="0.0528" />. <bold>Gāmantarapariyāpannaṃ nadipāraṃ okkantabhikkhuniṃ sandhāyā</bold>ti bhikkhuniyā gāmāpariyāpannaparatīre nadisamīpameva sandhāya vuttā. Tattha paratīre gāmūpacāro ekaleḍḍupāto nadipariyantena paricchinno, tasmā paratīre ratanamattampi araññaṃ na atthi, tañca tiṇādīhi paṭicchannattā dassanūpacāravirahitaṃ karoti. Tattha attano gāme āpatti natthi. Paratīre pana ekaleḍḍupātasaṅkhāte gāmūpacāreyeva padaṃ ṭhapeti. Antare abhidhammavasena araññabhūtaṃ sakagāmaṃ atikkamati nāma, tasmā gaṇamhā ohīyanā ca hotīti ñātabbaṃ. Ettāvatāpi santosamakatvā vicāretvā gahetabbaṃ. Bhikkhūnaṃ santike upasampannā pañcasatā mahāpajāpatippamukhā. Mahāpajāpatipi hi ānandattherena dinnaovādassa paṭiggahitattā bhikkhūnaṃ santike upasampannā nāma.</paragraph>
    <subhead line="209">Pārājikādipañhāvaṇṇanā</subhead>
    <paragraph line="210" number="480"><bold>‘‘Dussakuṭiṃ sandhāyā’’</bold>ti saha dussena vītikkamanassa sakkuṇeyyatāya vuttaṃ. Liṅgaparivatte paṭiggahaṇassa vijahanato sāmaṃ gahetvā bhuñjituṃ na vaṭṭati. <bold>Kākaūhadanaṃ vā</bold>ti kākena ūhadanaṃ vā. ‘‘Tayo purisepi upagantvā’’ti pāṭhaseso.</paragraph>
    <subhead line="211">Pācittiyādipañhāvaṇṇanā</subhead>
    <paragraph line="212" number="481"><bold>Methunadhammapaccayā</bold> nāma kāyasaṃsaggo. Taṃhetu methunadhammassa pubbabhāgabhūtaṃ kāyasaṃsaggaṃ vāyāmantiyāti aṭṭhavatthupūraṇaṃ sandhāya. <bold>Paribhogappaccayā</bold>ti <pageBreak edition="Myanmar" number="0.0578" /> paribhogakāraṇā. <bold>Tasmā</bold>ti yasmā paribhogappaccayā āpajjati, tasmā bhojanapariyosāne hotīti attho. <bold>Porāṇapotthakesu</bold> ‘‘tassā’’ti pāṭho. ‘‘Kāraṇavacanaṃ sundaraṃ bhojanaparicchedadassanato’’ti vadanti.</paragraph>
    <centered line="213">Sedamocanagāthāvaṇṇanā niṭṭhitā.</centered>
    <title line="214">Pañcavaggo</title>
    <subhead line="215">Kammavaggavaṇṇanā</subhead>
    <paragraph line="216" number="483"> ‘‘Ummattakasammutiṃ <pageBreak edition="Vipassana Research Institut" number="0.0529" /><pageBreak edition="Myanmar" number="0.0579" /> ummattake yācitvā gate asammukhāpi dātuṃ vaṭṭatī’’ti vuttaṃ. Tattha nisinnepi na kuppati niyamābhāvā. Asammukhā kate dosābhāvaṃ dassetuṃ <bold>‘‘asammukhākataṃ sukataṃ hotī’’</bold>ti vuttaṃ. Dūtena upasampadā panettha sammukhā kātuṃ na sakkā. Kammavācānānattasabhāvā pattanikkujjanādayo hatthapāsato apanetvā kātabbā, tena vuttaṃ ‘‘asammukhā kataṃ sukataṃ hotī’’ti. ‘‘Pucchitvā codetvā sāretvā kātabbaṃ apucchitvā acodetvā asāretvā karotī’’ti ayaṃ vacanattho. <bold>Ṭhapetvā kattikamāsa</bold>nti so pavāraṇāmāso, <bold>dve ca puṇṇamāsiyo</bold>ti paṭhamadutiyavassūpagatānaṃ pavāraṇā puṇṇamāsā dve.</paragraph>
    <paragraph line="217" number="485"> Padaṃ vā chaḍḍetīti attho. Ka-vaggādīsu <bold>pañcasu</bold>. <bold>Garuka</bold>nti dīghaṃ, saṃyogaparañca. ‘‘Buddharakkhitattherassa yassa nakkhamatī’’ti ettha ta-kāraka-kārā saṃyogaparā. <bold>Dīghe vattabbe rassa</bold>nti ‘‘so tuṇhī assā’’ti vattabbe so tuṇhi assāti vacanaṃ.</paragraph>
    <paragraph line="218" number="486"> Sesaṭṭhakathāsu vuttavacanaṃ <bold>kurundiyaṃ</bold> pākaṭaṃ katvā <bold>‘‘nisīdituṃ na sakkontī’’</bold>ti vuttaṃ.</paragraph>
    <paragraph line="219" number="487-8"><bold>Parisuddhasīlā cattāro bhikkhū</bold>ti pārājikaṃ anāpannā. <bold>Na tesaṃ chando vā pārisuddhi vā etī</bold>ti tīsu, dvīsu vā nisinnesu ekassa, dvinnaṃ vā chandapārisuddhi āhaṭāpi anāhaṭāva.</paragraph>
    <subhead line="220">Apalokanakammakathāvaṇṇanā</subhead>
    <paragraph line="221" number="495-6"> Kāyasambhogasāmaggidānasahaseyyapaṭiggahaṇādi imassa apalokanakammassa ṭhānaṃ hotīti evampi apalokanakammaṃ pavattatīti attho. Kammaññeva lakkhaṇanti kammalakkhaṇaṃ. Osāraṇanissāraṇabhaṇḍukammādayo viya kammañca hutvā aññañca nāmaṃ na labhati <pageBreak edition="Vipassana Research Institut" number="0.0530" />, kammameva hutvā upalakkhīyatīti <pageBreak edition="Myanmar" number="0.0580" /> kammalakkhaṇaṃ upanissayo viya. Hetupaccayādilakkhaṇavimutto hi sabbo paccayaviseso tattha saṅgayhati, evampi ‘‘kammalakkhaṇamevā’’ti vuttaṃ. Kammalakkhaṇaṃ dassetuṃ <bold>‘‘acchinnacīvarajiṇṇacīvaranaṭṭhacīvarāna’’</bold>ntiādi vuttaṃ. ‘‘Tato atirekaṃ dentena apaloketvā dātabba’’nti vuttaṃ apalokanaṃ kammalakkhaṇameva. Evaṃ sabbattha lakkhaṇaṃ veditabbaṃ. <bold>Iṇapalibodhampī</bold>ti sace tādisaṃ bhikkhuṃ iṇāyikā palibujjhanti. Tatruppādato dātuṃ vaṭṭati. <bold>Antarasannipāto</bold>ti uposathappavāraṇādimahāsannipāte ṭhapetvā antarā maṅgaluccāraṇādi. <bold>Upanikkhepato</bold>ti cetiyassa āpadatthāya nikkhittato. <bold>‘‘Aññā katikā kātabbā’’</bold>ti ye rukkhe uddissa pubbe katikā katā, tehi imesaṃ aññattāti vuttaṃ. ‘‘Sace tattha mūle’’ti pubbe ‘‘ito paṭṭhāya bhājetvā khādantū’’ti vacanena puggalikaparibhogo paṭikkhitto hoti. <bold>Anuvicaritvā</bold>ti pacchato pacchato gantvā. Tesaṃ santikā paccayaṃ paccāsīsantenāti attho. <bold>Mūlabhāga</bold>nti dasamabhāgaṃ katvā. Pubbakāle dasamabhāgaṃ katvā adaṃsu, tasmā <bold>‘‘mūlabhāgo’’</bold>ti vuttaṃ. <bold>Akatāvāsaṃ vā katvā</bold>ti uppannaāyena. <bold>Jaggitakāleyeva na vāretabbā</bold>ti jaggitā hutvā pupphaphalabharitakāleti attho. <bold>Jagganakāle</bold>ti jaggituṃ āraddhakāle. <bold>Ñattikammaṭṭhānabhede panā</bold>ti ñattikammassa ṭhānabhede.</paragraph>
    <paragraph line="222">Idaṃ panettha pakiṇṇakaṃ – atthi saṅghakammaṃ saṅgho eva karoti, na gaṇo, na puggalo, taṃ apalokanakammassa kammalakkhaṇekadesaṃ ṭhapetvā itaraṃ catubbidhampi kammaṃ veditabbaṃ. Atthi saṅghakammaṃ saṅgho ca karoti, gaṇo ca karoti, puggalo ca karoti, taṃ pubbe ṭhapitaṃ. Vuttañhetaṃ ‘‘yasmiṃ vihāre dve tayo janā vasanti, tehi nisīditvā katampi saṅghena katasadisameva. Yasmiṃ pana vihāre eko bhikkhu hoti, tena bhikkhunā’’tiādi (pari. aṭṭha. 495-496). Atthi gaṇakammaṃ saṅgho ca karoti, gaṇo ca karoti, puggalo ca karoti, taṃ yo pārisuddhiuposatho aññesaṃ santike karīyati, tassa vasena veditabbaṃ. Atthi gaṇakammaṃ gaṇova karoti, na saṅgho, na puggalo, taṃ yo pārisuddhiuposatho aññamaññaṃ ārocanavasena karīyati, tassa vasena veditabbaṃ. Atthi puggalakammaṃ puggalova karoti, na saṅgho, na gaṇo, taṃ adhiṭṭhānuposathavasena <pageBreak edition="Myanmar" number="0.0581" /> veditabbaṃ. Atthi gaṇakammaṃ ekaccova gaṇo karoti, ekacco na karoti, tattha añattikaṃ dveyeva karonti, na tayo. Sañattikaṃ tayova karonti, na tato ūnā vā adhikā vāti.</paragraph>
    <subhead line="223">Apaññattepaññattavaggavaṇṇanā</subhead>
    <paragraph line="224" number="500"> Kakusandhakoṇāgamanakassapā <pageBreak edition="Vipassana Research Institut" number="0.0531" /> eva hi satta āpattikkhandhe paññapesuṃ. Vipassīādayo pana ovādapātimokkhaṃ uddisiṃsu, na sikkhāpadaṃ paññapesuṃ.</paragraph>
    <subhead line="225">Nigamanakathāvaṇṇanā</subhead>
    <paragraph line="226">Ubhatovibhaṅgakhandhakaparivārehi vibhattaṃ desanaṃ atthi tassa vinayapiṭakassa, nāmena <bold>samantapāsādikā nāma saṃvaṇṇanā</bold> ‘‘samantapāsādikā nāmā’’ti vuttavacanasaṃvaṇṇanā samattāti āha. <bold>Tattha</bold> padhānaghare. <bold>Iddhā</bold> atthavinicchayādīhi.</paragraph>
    <paragraph line="227">Sammā udito samudito, te guṇe akicchena adhigato adhikappamāṇaguṇehi vā samudito, tena <bold>samuditena</bold> ‘‘gatānaṃ dhammānaṃ gatiyo samannesatī’’ti vuttāya satiyā uppāditā saddhādayo <bold>paramavisuddhā</bold> nāma samannārakkhattā. Iti satipi saddhādīhi vuttā hoti. Evaṃ sante ettha vutte catubbidhe sīle pātimokkhasaṃvarasīlaṃ saddhā maṇḍeti. Saddhāsādhanañhi taṃ. Indriyasaṃvarājīvapārisuddhipaccayaparibhogasīlāni paṭimaṇḍenti sativīriyapaññāyoti yathāyogaṃ veditabbaṃ. Apica saddhā ca buddhirahitā avisuddhā hoti buddhiyā pasādahetuttā. Buddhiyo pana tassānubhāvena paramavisuddhā nāma honti. Paññā saddhārahitā kerāṭikapakkhaṃ bhajati, saddhāyuttā eva visuddhā hoti. Vīriyañca samādhirahitaṃ uddhaccāya saṃvattati, na samādhiyuttanti vīriyassa suddhavacanato samādhipi vutto hoti, evaṃ paramavisuddhā saddhādayopi pātimokkhaṃ paṭimaṇḍentīti ñātabbaṃ. Kathaṃ? Paṭipattidesake satthari ca paṭipattiyañca paṭipattiphale ca saddhāya vinā sīlasamādānaṃ, samādinnavisodhanañca kātuṃ na sakkāti saddhā pātimokkhaṃ paṭimaṇḍeti. Tattha ‘‘itipi so <pageBreak edition="Myanmar" number="0.0582" /> bhagavā’’tiādinā (dī. ni. 1.255; ma. ni. 1.74; saṃ. ni. 1.249) satthari ca pūjetuṃ sakkoti. Paṭipattiyaṃ sīlavipattisampattimūlake sandiṭṭhikasamparāyikaphale ca saddhāpavatti vitthārato ñātabbā, sīlavipattisampattinimittaṃ ādīnavamānisaṃsañca ādīnavapariccāge, ānisaṃsasampādane ca upāyaṃ disvā tathā pavattamānā paññā pātimokkhasaṃvaraṃ paṭimaṇḍeti. ‘‘Atisīta’’ntiādinā appavattanārahaṃ kosajjaṃ ‘‘yo ca sītañca uṇhañcā’’ti vuttānusārena pajahitvā anuppannuppannānaṃ asaṃvarasaṃvarānaṃ anuppādanapajahanauppādanavaḍḍhanavasena pavattamānavīriyaṃ pātimokkhaṃ paṭimaṇḍeti, iminā nayena indriyasaṃvarādīsupi yojetabbaṃ. Catunnampi <pageBreak edition="Vipassana Research Institut" number="0.0532" /> saṅgahavatthūnaṃ anukūlasamudācāro idha <bold>ācāro</bold>ti veditabbo. <bold>Ajjava</bold>-vacanena lābhasakkārahetu kāyaduccaritādikuṭilakaramāyāsāṭheyyapaṭipakkhaajjavadhammasamāyogadīpanena alobhajjhāsayatā dīpitā. <bold>Maddava</bold>-vacanena kakkhaḷabhāvakarapaṭighādipaṭipakkhabhūtamettādimaddavadhammasamāyogadīpanena hitajjhāsayādīni dīpitāni honti. <bold>Ādi</bold>-saddena ‘‘khanti ca soraccañca sākhalyañca paṭisanthāro cā’’tiādinā (dha. sa. dukamātikā 125-126) vuttadhammehi samāyogo dīpito hoti. Idha vuttā ajjavamaddavādayo guṇā sīlasampattiyā hetū ca honti sīlasampattiphalañca taṃsampādanato. <bold>Sakasamayo</bold>ti catuparisā. Etena sabhāgadukkhabhāvābhāvo sūcito. Atha vā <bold>sakasamayo</bold>ti sogataṃ piṭakattayaṃ sakasamayo eva gahanaṃ duddīpanattā, sakasamayassa sanniṭṭhānaṃ sakasamayagahanaṃ –</paragraph>
    <gatha1 line="228">‘‘Saccaṃ satto paṭisandhi, paccayākārameva ca;</gatha1>
    <gathalast line="229">Duddasā caturo dhammā, desetuñca sudukkarā’’ti. (vibha. aṭṭha. 225) –</gathalast>
    <unindented line="230">Vuttattā yathā sakasamayassa gahanapadena yojanā vuttā, tathā parasamayassapi. <bold>Paññāveyyattiyenā</bold>ti anena tikhiṇena ñāṇena katasilānisitasatthasadisasabhāvapaññā vuttā. Tipiṭakasaṅkhātāya pariyattiyā pabhedo <bold>tipiṭakapariyattippabhedo</bold>. Tasmiṃ pabhede. Tanti ca tantiattho ca <bold>sāsanaṃ</bold> nāma. Idha ‘‘tanti evā’’ti vadanti. Yasmiṃ ayaṃ saṃvaṇṇanā niṭṭhāpitā, tasmiṃ kāle paṭivedhañāṇābhāvato sutamayaṃ sandhāya <bold>‘‘appaṭihatañāṇappabhāvenā’’</bold>ti vuttaṃ. Karaṇasampattiyā janitattā <pageBreak edition="Myanmar" number="0.0583" /><bold>sukhaviniggataṃ</bold>. Sukhaviniggatattā madhurodātavacanalāvaṇṇayuttenāpi yojetabbaṃ, īdisaṃ vacanaṃ sotasukhañca sannivesasampattisukhañca hoti. ‘‘Veyyākaraṇenā’’ti avatvā ‘‘mahāveyyākaraṇenā’’ti vuttattā sikkhāniruttichandovicityādipaṭimaṇḍitapāṇiniyanyāsādhāraṇadhāraṇasabhāvo sūcito bhavati. <bold>Yuttavādinā</bold>tiādīsu yuttamuttavādinā ṭhānuppattiyapaññāya samannāgatenāti attho. Ojābhedepi āyusattikaraṇatādisāmatthayogānaṃ mahākavinā racitaganthassa mahantattā vā ‘‘tipiṭakapariyattippabhede’’tiādīhi sāsane, hetuvisaye, sadde cāti imesu tīsu ṭhānesu pāṭavabhāvaṃ dīpento venayikabuddhisampattisabbhāvamassa sūceti. Yesaṃ puggalānaṃ pabhinnā paṭisambhidādi, te pabhinnapaṭisambhidādayo dhammā. Tehi parivārito ukkhittasantatiupacchedamakatvā attano santāne uppādanavaḍḍhanavasena vārito so pabhinnapaṭisambhidāparivāro. Tasmiṃ <bold>pabhinnapaṭisambhidāparivāre</bold> uttarimanussadhammeti attho. Chaḷabhiññacatupaṭisambhidādippabhedaguṇapaṭimaṇḍite pana chaḷabhiññā uttarimanussadhammā eva. Catūsu paṭisambhidāsu atthapaṭisambhidāya ekadesova. Tadubhayaṃ <pageBreak edition="Vipassana Research Institut" number="0.0533" /> sayaṃ uttarimanussadhammapariyāpannaṃ kathaṃ uttarimanussadhammaṃ paṭimaṇḍetīti ce? Rukkhaṃ rukkhassa avayavabhūtapupphādayo viya sayañca yesaṃ uttarimanussadhammānaṃ avayavattāti. Kāmāvacaradhammapariyāpannapaṭisambhidāñāṇaṃ uttarimanussadhammānaṃ anavayavabhūtaṃ uttarimanussadhammaṃ paṭimaṇḍeti, purisassa anavayavabhūto alaṅkāro viya purisaṃ. Atha vā kāmāvacarapaasambhidāparivāro chaḷabhiññāpaṭisambhidādippabhedaguṇe paṭimaṇḍeti. Lokuttarapaṭisambhidaṃ sandhāya puna paṭisambhidāvacanañca. Sāsane uppajjitvā sāsanassa alaṅkārabhūtena, yasmiṃ vaṃse uppanno, tasseva vā alaṅkārabhūtena. Saṅkhepavitthāresu itarītarakaraṇaṃ, appasannapasannānaṃ pasāduppādanābhivuḍḍhikaraṇaṃ, vuttānaṃ gambhīrānaṃ gambhīruttānabhāvakaraṇanti evaṃ chabbidhācariyaguṇayogato <bold>vipulabuddhi</bold> nāma. Ye dhammacintanaṃ atidhāvantā keci ucchedādinānappakāraṃ antaṃ vā gaṇhanti, ‘‘sabbaṃ ñeyyaṃ paññatti evā’’ti vā ‘‘paramattho evā’’ti vā gaṇhanti, tesaṃ buddhi micchādiṭṭhipaccayattā samalā nāma hoti, imassa pana buddhi dhammacintātidhāvanarahitattā visuddhā nāma hoti. Tena vuttaṃ <bold>‘‘vipulavisuddhabuddhinā’’</bold>ti <pageBreak edition="Myanmar" number="0.0584" />. <bold>Garūhi</bold> ‘‘piyo garu bhāvanīyo’’tiādinā (a. ni. 7.37; netti. 113) vuttaguṇehi yuttagarūhi. Guṇehi thirabhāvaṃ gatattā <bold>therena</bold>.</unindented>
    <paragraph line="231">Sīlena sīlassa vā visuddhiyā <bold>sīlavisuddhiyā</bold>. Avijjaṇḍakosaṃ padāletvā paṭhamaṃ abhinibbattattā <bold>lokajeṭṭhassa</bold>. Lokassa vā gambhīre mahante sīlādikkhandhe esi gavesīti <bold>mahesī</bold>ti.</paragraph>
    <paragraph line="232">Ettāvatā samadhikasattavīsatisahassaparimāṇāya samantapāsādikasaññitāya <bold>vinayaṭṭhakathāya</bold> sabbapadesu vinicchayajātaṃ saṅkhipitvā <bold>gaṇṭhiṭṭhānavikāsanā</bold> katā hoti, tathāpi yaṃ ettha likhitaṃ, taṃ suṭṭhu vicāretvā <bold>pāḷiñca aṭṭhakathañca</bold> sallakkhetvā ye ācariyā buddhassa bhagavato mahānubhāvaṃ, vinayapiṭakassa ca vicitranayagambhīratthataṃ sallakkhetvā porāṇānaṃ kathāmaggaṃ avināsetvā attano matiṃ pahāya kevalaṃ saddhammaṭṭhitiyā, parānuggahakāmatāya ca vinayapiṭakaṃ pakāsentā ṭhitā, tesaṃ pādamūle vanditvā khantisoraccādiguṇasamannāgatena hutvā vattasampattiyā tesaṃ cittaṃ ārādhetvā paveṇiyā āgataṃ vinicchayaṃ kathāpetvā upadhāretvā yaṃ tena saṃsandati, taṃ gahetabbaṃ, itaraṃ chaḍḍetabbaṃ. Itarathā tuṇhībhūtena bhavitabbaṃ. Vinicchayasaṅkarakarena pana na bhavitabbameva. Kasmā? Sāsanassa nāsahetuttā. Hoti cettha –</paragraph>
    <gatha1 line="233">‘‘Asambudhaṃ <pageBreak edition="Vipassana Research Institut" number="0.0534" /> buddhamahānubhāvaṃ,</gatha1>
    <gatha2 line="234">Dhammassa gambhīranayatthatañca;</gatha2>
    <gatha3 line="235">Yo vaṇṇaye taṃ vinayaṃ aviññū,</gatha3>
    <gathalast line="236">So duddaso sāsananāsahetu.</gathalast>
    <gatha1 line="237">Pāḷiṃ tadatthañca asambudhañhi,</gatha1>
    <gatha2 line="238">Nāseti yo aṭṭhakathānayañca;</gatha2>
    <gatha3 line="239">Anicchayaṃ nicchayato parehi,</gatha3>
    <gathalast line="240">Gāheti teheva purakkhato so.</gathalast>
    <gatha1 line="241">Anukkameneva <pageBreak edition="Myanmar" number="0.0585" /> mahājanena,</gatha1>
    <gatha2 line="242">Purakkhato paṇḍitamānibhikkhu;</gatha2>
    <gatha3 line="243">Apaṇḍitānaṃ vimatiṃ akatvā,</gatha3>
    <gathalast line="244">Ācariyalīḷaṃ purato karotī’’ti.</gathalast>
    <centered line="245">Samantapāsādikāya gaṇṭhipadādhippāyappakāsanā samattā.</centered>
    <centered line="246">Vajirabuddhiṭīkā niṭṭhitā.</centered>
  </content>
</document>