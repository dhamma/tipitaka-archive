<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/vin06t.nrf4.xml</normativeSource>
    <archivePath>roman/tika/vinayapitaka (tika)/vajirabuddhi-tika/culavaggavannana.xml</archivePath>
    <baseFileName>culavaggavannana</baseFileName>
    <titlePath>Cūḷavaggavaṇṇanā - Vajirabuddhi-ṭīkā - Vinayapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <chapter line="1">Cūḷavaggavaṇṇanā</chapter>
    <title line="2">1. Kammakkhandhakavaṇṇanā</title>
    <subhead line="3">Adhammakammadvādasakakathāvaṇṇanā</subhead>
    <paragraph line="4" number="4"><bold>Asammukhā</bold><pageBreak edition="Myanmar" number="0.0507" /><pageBreak edition="Vipassana Research Institut" number="0.0463" /><bold>kataṃ hotī</bold>tiādayo tikā kevalaṃ desanāmattameva. Na hi tīhi eva aṅgehi samodhānehi adhammakammaṃ hoti, ekenapi hoti eva, ayamattho ‘‘tiṇṇaṃ, bhikkhave’’tiādipāḷiyā (cūḷava. 6) sādhetabbo. <bold>‘‘Appaṭiññāya kataṃ hotī’’</bold>ti lajjiṃ sandhāya vuttaṃ. Kaṇhapakkhe ‘‘adesanāgāminiyā āpattiyā kataṃ hotī’’ti sukkapakkhe ‘‘desanāgāminiyā āpattiyā kataṃ hotī’’ti idaṃ dvayaṃ parato ‘‘tīhi, bhikkhave, aṅgehi samannāgatassa bhikkhuno ākaṅkhamāno saṅgho tajjanīyakammaṃ kareyya. Adhisīle sīlavipanno hotī’’ti iminā virujjhati, adesanāgāminiṃ āpanno hi ‘‘adhisīle sīlavipanno’’ti vuccatīti. Yuttametaṃ, kattu adhippāyo ettha cintetabbo. Etthāha <bold>upatissatthero</bold> ‘‘tajjanīyakammassa hi visesena bhaṇḍanakārakattaṃ aṅga’nti <bold>aṭṭhakathāyaṃ</bold> vuttaṃ, taṃ pāḷiyā āgatanidānena yujjati, tasmā sabbattikesupi bhaṇḍanaṃ āropetvā bhaṇḍanapaccayā āpannāpattivasena idaṃ kammaṃ kātabbaṃ, tasmā ‘adhisīle sīlavipanno’ti etthāpi pubbabhāge vā <pageBreak edition="Vipassana Research Institut" number="0.0464" /> aparabhāge vā codanāsāraṇādikāle bhaṇḍanapaccayā āpannāpattivaseneva kāretabbaṃ, na kevalaṃ saṅghādisesapaccayā kātabba’’nti. ‘‘Adesanāgāminiyā āpattiyāti pārājikāpattiyā’ti ettakamattaṃ vatvā parato ‘adhisīle pārājikasaṅghādisese ajjhācārā’ti <bold>porāṇagaṇṭhipade</bold> vutta’’nti likhitaṃ. ‘‘Adhisīle sīlavipanno’ti saṅghādisesaṃ sandhāyā’’ti <bold>gaṇṭhipade</bold> likhitaṃ. Idaṃ <bold>porāṇagaṇṭhipade</bold> purimavacanena sameti, tasmā tattha pacchimaṃ pārājikapadaṃ atthuddhāravasena vuttaṃ siyā <pageBreak edition="Myanmar" number="0.0508" />, <bold>aṭṭhakathāya</bold>ñca ‘‘adesanāgāminiyāti pārājikāpattiyā vā saṅghādisesāpattiyā vā’’ti vuttaṃ, tattha pārājikāpatti atthuddhāravasena vuttā siyā. Yato <bold>gaṇṭhipade</bold> ‘‘adhisīle sīlavipanno’ti saṅghādisesaṃ sandhāyā’’ti ettakameva likhitaṃ, tasmā sabbattha <bold>gaṇṭhipade</bold> sakalena nayena pārājikāpattipaccayā uppannabhaṇḍanahetu na tajjanīyakammaṃ kātabbaṃ payojanābhāvā, saṅghādisesapaccayā kātabbanti ayamattho siddho hoti. Na, sukkapakkhe ‘‘desanāgāminiyā āpattiyā kataṃ hotī’’ti (cūḷava. 5) vacanatoti ce? Na, ekena pariyāyena saṅghādisesassapi desanāgāminivohārasambhavato,</paragraph>
    <paragraph line="5">Yena kammena santajjanaṃ karīyati, taṃ <bold>tajjanīyakammaṃ</bold> nāma. Yena kammena nissāya te vatthabbanti nissiyati bhajāpiyati niyasso, taṃ <bold>niyasakammaṃ</bold> nāma. Yena tato āvāsato, gāmato ca pabbājenti kuladūsakaṃ, taṃ <bold>pabbājanīyakammaṃ</bold> nāma. Yena kammena akkuṭṭhagahaṭṭhasamaīpameva paṭisāriyati so akkosako pacchā pesiyati, taṃ <bold>paṭisāraṇīyakammaṃ</bold> nāma. Yena samānasaṃvāsakabhūmito ukkhipiyati. Chaḍḍīyati sātisāro bhikkhusaṅghena, taṃ kammaṃ <bold>ukkhepanīyakammaṃ</bold> nāmāti veditabbaṃ.</paragraph>
    <paragraph line="6" number="11"><bold>‘‘Nissāya te vatthabba’’</bold>nti garunissayaṃ sandhāya vuttaṃ, na itaranti.</paragraph>
    <paragraph line="7" number="21"><bold>Assajipunabbasukavatthusmiṃ</bold> ‘‘tesu vibbhantesupi kammaṃ paṭippassambhetuṃ anuññātampi sammāvattantānaṃyevā’’ti likhitaṃ. Sammukhā vuttameva gihipaṭisaṃyuttaṃ nāma. Parammukhā vuttaṃ desanaṃ gacchati.</paragraph>
    <paragraph line="8" number="41"> Khamāpentena ‘‘khamāhī’’ti vattabbamattameva, na ukkuṭikādisāmīcinā payojananti. <bold>Anudūta</bold>nti sahāyanti attho.</paragraph>
    <paragraph line="9" number="50"><bold>Adassaneyeva ukkhepanīyaṃ kātabbaṃ,</bold> na aññathā. ‘‘Tajjanīyādikaraṇakāle āpattiṃ <pageBreak edition="Vipassana Research Institut" number="0.0465" /> ropetvā tassā adassane, appaṭikamme vā bhaṇḍanakārakādiaṅgehi kātabba’’nti likhitaṃ.</paragraph>
    <paragraph line="10">Tajjanīyakammādīsu ayaṃ pakiṇṇakavinicchayoti veditabbo. Kiṃ tajjanīyakammaṃ, tajjanīyakammassa kiṃ mūlaṃ, kiṃ vatthu, kiṃ pariyosānaṃ, kasmā <pageBreak edition="Myanmar" number="0.0509" /> ‘‘tajjanīyakamma’’nti vuccatīti? <bold>Kiṃ tajjanīyakamma</bold>nti vatthusmiṃ sati karaṇasampatti. <bold>Tajjanīyakammassa kiṃ mūla</bold>nti saṅgho mūlaṃ. <bold>Tajjanīyakammassa kiṃ vatthū</bold>ti kalahajātāpattivatthu. <bold>Kiṃ pariyosāna</bold>nti bhāvanāpariyosānaṃ. <bold>Kasmā tajjanīyakammanti vuccatī</bold>ti saṅgho kalahakārakapuggalaṃ kalahe ca bhede ca bhayaṃ dassetvā khantiyā janeti, upasame janeti, tasmā ‘‘tajjanīyakamma’’nti vuccati. Kathaṃ tajjanīyakammaṃ kataṃ hoti, kathaṃ akataṃ. Kinti ca tajjanīyakammaṃ kataṃ hoti, kinti ca akataṃ. Kena ca tajjanīyakammaṃ kataṃ hoti, kena ca akataṃ. Kattha ca tajjanīyakammaṃ kataṃ hoti, kattha ca akataṃ. Kāya velāya tajjanīyakammaṃ kataṃ hoti, kāya velāya akataṃ hoti? <bold>Kathaṃ tajjanīyakammaṃ kataṃ hotī</bold>ti samaggena saṅghena ñatticatutthena kammena. <bold>Kathaṃ akataṃ hotī</bold>ti vaggena saṅghena ñatticatutthena kammena. <bold>Kinti ca kataṃ hotī</bold>ti karaṇasampattiyā. <bold>Kinti ca akataṃ hotī</bold>ti karaṇavipattiyā. <bold>Kena ca kataṃ hotī</bold>ti saṅghena. <bold>Kena ca akataṃ hotī</bold>ti gaṇena puggalena. <bold>Kattha ca kataṃ hotī</bold>ti yassa puggalassa saṅgho tajjanīyakammaṃ karoti, tassa puggalassa sammukhībhūte. <bold>Kattha ca akataṃ hotī</bold>ti yassa puggalassa saṅgho tajjanīyakammaṃ karoti, tassa puggalassa asammukhībhūte. <bold>Kāya velāya kataṃ hotī</bold>ti yadā kalahajātāpatti saṃvijjati. <bold>Kāya velāya akataṃ hotī</bold>ti yadā kalahajātāpatti na saṃvijjati. Katihākārehi tajjanīyakammassa pattakallaṃ hoti, katihākārehi apattakallaṃ? Sattahākārehi tajjanīyakammassa pattakallaṃ hoti, sattahākārehi apattakallaṃ. Katamehi sattahākārehi pattakallaṃ, katamehi sattahākārehi apattakallaṃ hoti? Kalahajātāpatti na saṃvijjati, so vā puggalo asammukhībhūto hoti, saṅgho vā vaggo hoti, asaṃvāsiko vā puggalo tassaṃ parisāyaṃ saṃvijjati, acodito vā hoti asārito vā, āpattiṃ vā anāropito. Imehi sattahākārehi tajjanīyakammassa apattakallaṃ hoti, itarehi sattahākārehi pattakallaṃ hoti. Evaṃ sesakammesūti.</paragraph>
    <centered line="11">Kammakkhandhakavaṇṇanā niṭṭhitā.</centered>
    <title line="12">2. Pārivāsikakkhandhakavaṇṇanā</title>
    <subhead line="13">Pārivāsikavattakathāvaṇṇanā</subhead>
    <paragraph line="14" number="75"> Pārivāsikakkhandhake <pageBreak edition="Vipassana Research Institut" number="0.0466" /><pageBreak edition="Myanmar" number="0.0510" /> ‘‘mā maṃ gāmappavesanaṃ āpucchathāti vutte anāpucchāpi gāmaṃ pavisituṃ vaṭṭatī’’ti vadanti. Saṅgho attano pattaṭṭhāne gahetuṃ vaṭṭati. <bold>Oṇojanaṃ</bold> nāma vissajjanaṃ. ‘‘Taṃ pana pārivāsikena pāpitassa attanā sampaṭicchitasseva punadivasādiatthāya vissajjanaṃ kātabbaṃ, asampaṭicchitvāyeva ce vissajjeti, na labhatī’’ti vuttaṃ.</paragraph>
    <paragraph line="15" number="76"><bold>Pakatiyāva nissayo</bold>ti ettha ‘‘antevāsikānaṃ ālayasabbhāve yāva vassūpanāyikadivaso, tāva kappati, tassa ālayassa sabbhāve nissayo na paṭippassambhatīti ce? Na vaṭṭati. Tattha idāni khamāpeyyāmītiādinā vaṭṭatī’’ti vuttaṃ. Tattha ekantena vissaṭṭhattā, idha pana ekanteneva dvinnampi samabhāvo icchitabbo evāti eke. <bold>Paṭibalassa vā bhikkhussā</bold>ti ettha ‘‘laddhasammutikena āṇattopi garudhammehi, aññehi vā ovadituṃ na labhatī’’ti likhitaṃ. <bold>Tato vā pāpiṭṭhatarā</bold>ti ettha ‘‘asañcicca āpannasañcarittato sukkavissaṭṭhi pāpiṭṭhatarāti ayampi nayo yojetabbo’’ti vuttaṃ. <bold>Paccaya</bold>nti vassāvāsikaṃ. <bold>Senāsanaṃ na labhati</bold> seyyapariyantabhāgitāya. ‘‘Uddesādīni dātumpi na labhatī’’ti vadanti. ‘‘Sace dve pārivāsikā gataṭṭhāne aññamaññaṃ passanti, ubhohipi aññamaññassa ārocetabbaṃ avisesena ‘āgantukena ārocetabbaṃ, āgantukassa ārocetabba’nti vuttattā’’ti vuttaṃ. Aññavihāragatenāpi tattha pubbe ārocitassa punārocanakiccaṃ natthi. ‘‘Anikkhittavattassa bahi ārocitassa yathā puna vihāre ārocanakiccaṃ natthi, evaṃ ‘āgantukasodhanatthaṃ uposathadivase ārocetabba’nti vacanañhettha sādhaka’’nti vadanti.</paragraph>
    <paragraph line="16" number="81"> Ekacchanne nisinnassāpi ratticchedadukkaṭāpattiyo hontīti eke. <bold>Avisesenā</bold>ti pārivāsikassa ukkhittakassāti imaṃ bhedaṃ akatvā. ‘‘Tadahupasampannepi pakatatte’’ti vacanato anupasampannehi vasituṃ vaṭṭati. ‘‘Samavassāti etena apacchā apurimaṃ nipajjane dvinnampi vattabhedāpattibhāvaṃ dīpetī’’ti likhitaṃ.</paragraph>
    <centered line="17">Pārivāsikavattakathāvaṇṇanā niṭṭhitā.</centered>
    <subhead line="18">Mūlāyapaṭikassanārahavattakathāvaṇṇanā</subhead>
    <paragraph line="19" number="86"><bold>Attano</bold><pageBreak edition="Vipassana Research Institut" number="0.0467" /><pageBreak edition="Myanmar" number="0.0511" /><bold>attano navakatara</bold>nti pārivāsikādinavakataraṃ. Paṭhamaṃ saṅghamajjhe parivāsaṃ gahetvā nikkhittavattena puna ekassapi santike samādiyituṃ, nikkhipituñca vaṭṭati. Mānatte pana nikkhipituṃ vaṭṭati. Ūne gaṇe caraṇadosattā na gahetunti eke. Paṭhamaṃ ādinnavattaṃ ekassa santike yathā nikkhipituṃ vaṭṭati, tathā samādiyitumpi vaṭṭatīti <bold>porāṇagaṇṭhipade</bold>.</paragraph>
    <centered line="20">Pārivāsikakkhandhakavaṇṇanā niṭṭhitā.</centered>
    <title line="21">3. Samuccayakkhandhakavaṇṇanā</title>
    <subhead line="22">Sukkavissaṭṭhikathāvaṇṇanā</subhead>
    <paragraph line="23" number="97"><bold>‘‘Vedayāmī</bold>ti <pageBreak edition="Myanmar" number="0.0512" /> jānāmi, cittena sampaṭicchitvā sukhaṃ anubhavāmi, na tappaccayā ahaṃ dukkhitoti adhippāyo’’ti likhitaṃ. Yassa māḷake nārocitaṃ, tassa ārocetvā nikkhipitabbaṃ. Yassa ārocitaṃ, tassa puna ārocanakiccaṃ natthi, kevalaṃ nikkhipitabbameva. Vattaṃ nikkhipitvā vasantassa upacārasīmāgatānaṃ sabbesaṃ ārocanakiccaṃ natthi. Diṭṭharūpānaṃ sutasaddānaṃ ārocetabbaṃ, adiṭṭhaassutānampi antodvādasahatthagatānaṃ ārocetabbaṃ. ‘‘Idaṃ vattaṃ nikkhipitvā vasantassa lakkhaṇa’’nti vuttaṃ. ‘‘Parikkhittassa vihārassa parikkhepato’tiādi kiñcāpi <bold>pāḷiyaṃ</bold> natthi, atha kho aṭṭhakathācariyānaṃ vacanena tathā eva paṭipajjitabba’’nti ca vuttaṃ. <bold>‘‘Atthibhāvaṃ sallakkhetvā</bold>ti dvādasahatthe upacāre sallakkhetvā, anikkhittavattānaṃ upacārasīmāya āgatabhāvaṃ sallakkhetvā sahavāsādikaṃ veditabba’’nti ca vuttaṃ. ‘‘Nikkhipantena ārocetvā nikkhipitabbaṃ, payojanaṃ atthī’’ti ca vuttaṃ, na pana taṃ payojanaṃ dassitaṃ. <bold>Ciṇṇamānatto bhikkhu abbhetabbo</bold>ti ciṇṇamānattassa ca abbhānārahassa ca ninnānākāraṇattā aññathā ‘‘abbhānāraho abbhetabbo’’ti vattabbaṃ siyā. Ukkhepanīyakammakatopi attano laddhiggahaṇavasena sabhāgabhikkhumhi sati tassa anārocāpetuṃ na labhati.</paragraph>
    <subhead line="24">Parivāsakathāvaṇṇanā</subhead>
    <paragraph line="25" number="102"> ‘‘Anantarāyikassa <pageBreak edition="Vipassana Research Institut" number="0.0468" /> pana antarāyikasaññāya chādayato acchannāvā’’ti pāṭho. Averibhāvena sabhāgo <bold>averisabhāgo</bold>. ‘‘Sabhāgasaṅghādisesaṃ āpannassa pana santike āvi kātuṃ na vaṭṭatī’’ti pasaṅgato idheva pakāsitaṃ. Lahukesu paṭikkhepo natthi. Tattha ñattiyā āvi katvā uposathaṃ kātuṃ anuññātattā lahukasabhāgaṃ āvi kātuṃ vaṭṭatīti. Sabhāgasaṅghādisesaṃ pana ñattiyā ārocanaṃ na vaṭṭatīti kira. ‘‘Tassa santike taṃ āpattiṃ paṭikarissatī’ti (mahāva. 171) vuttattā lahukassevāyamanuññātā <pageBreak edition="Myanmar" number="0.0513" />. Na hi sakkā suddhassa ekassa santike saṅghādisesassa paṭikaraṇaṃ kātu’’nti likhitaṃ. Lahukesupi sabhāgaṃ āvi kātuṃ na vaṭṭatīti, tasmā eva hi ñattiyā āvikaraṇaṃ anuññātaṃ, itarathā taṃ niratthakaṃ siyā. Aññamaññārocanassa vaṭṭati, tato na vaṭṭatīti dīpanatthameva ñattiyā āvikaraṇamanuññātaṃ, teneva idha <bold>‘‘sabhāgasaṅghādisesaṃ āpannassā’’</bold>tiādi vuttaṃ. Ayamattho ‘‘ettāvatā te dve nirāpattikā honti, tesaṃ santike sesehi sabhāgāpattiyo desetabbā’’ti (kaṅkhā. aṭṭha. nidānavaṇṇanā) vacanena <bold>kaṅkhāvitaraṇiyaṃ</bold> pakāsitova. Saṅghādisesaṃ pana ñattiyā ārocetvā uposathaṃ kātuṃ vaṭṭati. Tassā ñattiyā ayamattho yadā suddhaṃ bhikkhuṃ passissati, tassa santike ārocanavasena paṭikarissati. Evaṃ paṭikate ‘‘na ca, bhikkhave, sāpattikena pātimokkhaṃ sotabbaṃ, yo suṇeyya, āpatti dukkaṭassā’’ti (cūḷava. 386) vuttāpattito mokkho hotīti, tasmā ‘‘garukaṃ vā hotu lahukaṃ vā, ñattiyā āvi kātuṃ vaṭṭatī’’ti vuttaṃ, ubhosu nayesu yuttataraṃ gahetabbaṃ.</paragraph>
    <paragraph line="26"><bold>Nāmañceva āpatti cā</bold>ti ‘‘tena tena vītikkamenāpannāpatti <bold>āpatti</bold>. <bold>Nāma</bold>nti tassā āpattiyā nāma’’nti likhitaṃ. <bold>Ārocetvā nikkhipitabba</bold>nti ettha ārocanaṃ vattabhedadukkaṭapaaharaṇappayojananti veditabbaṃ. <bold>Akāraṇameta</bold>nti ‘‘sambahulā saṅghādisesā āpattiyo āpajji’’nti vutte vuṭṭhānato.</paragraph>
    <paragraph line="27"><bold>Dasasataṃ rattisata</bold>nti dasasataṃ āpattiyo rattisataṃ chādetvāti yojetabbaṃ. <bold>Agghasamodhāno nāma</bold> sabhāgavatthukāyo sambahulā āpattiyo āpannassa bahurattiṃ paṭicchāditāpattiyaṃ nikkhipitvā dātabbo, itaro nānāvatthukānaṃ vasenāti ayametesaṃ visesoti.</paragraph>
    <centered line="28">Parivāsakathāvaṇṇanā niṭṭhitā.</centered>
    <paragraph line="29"><bold>‘‘Gāmassāti</bold><pageBreak edition="Vipassana Research Institut" number="0.0469" /><bold>na vutta’’</bold>nti vacanato kira gāmūpacārepi vaṭṭatīti adhippāyoti likhitaṃ. Vuttañca <bold>‘‘ayaṃ pana viseso’’</bold>ti. ‘‘Ettha aṭṭhakathācariyāva pamāṇaṃ. Yuttaṃ na dissatī’’ti likhitaṃ. <bold>Anugaṇṭhipade</bold> pana ‘‘ayaṃ pana viseso, āgantukassa…pe… okkamitvā gacchati, ratticchedo hotiyevā’’ti vacane heṭṭhā ‘‘antoaruṇe eva nikkhamitvā gāmūpacārato dve <pageBreak edition="Myanmar" number="0.0514" /> leḍḍupāte atikkamitvā’’tiādinā nayena garuṃ katvā vacanato, bhikkhunīnaṃ garukavaseneva tattha tattha sikkhāpadānaṃ paññattattā ca tadanurūpavaseneva aṭṭhakathācariyena bhikkhunīnaṃ garuṃ katvā mānattacaraṇavidhidassanatthaṃ ‘‘yattakā purebhattaṃ vā’’tiādi vuttaṃ. <bold>Kurundi</bold>ādīsu vuttavacanena karontassapi doso natthīti dassetuṃ kevalaṃ lakkhaṇamattameva vuttaṃ, tadubhayampi tena tena pariyāyena yujjati, vinicchaye patte lakkhaṇe eva ṭhātabbato <bold>kurundi</bold>ādīsu vuttavacanaṃ pacchā vuttaṃ. Payogo pana purimova. Yathā cettha, tathā sace kāci bhikkhunī dve leḍḍupāte anatikkamitvā aruṇaṃ uṭṭhapeti, doso natthi, tathāpi <bold>sabbaṭṭhakathā</bold>su vuttattā ‘‘purimameva āciṇṇa’’nti vuttaṃ. <bold>Parivāsavattādīna</bold>nti ‘‘parivāsanissayapaṭippassaddhiādīnaṃ upacārasīmāya paricchinnattā bhikkhunupassayassa upacārasīmāva gahetabbā, na gāmo’’ti likhitaṃ. <bold>‘‘Tasmiṃ gāme bhikkhācāro sampajjatī’</bold>tiādi pavāritavasena vuttaṃ. Na hi tattha antogāme vihāro atthī’’ti ca likhitaṃ, ‘‘tampi tena pariyāyena yujjati, na atthato’’ti ca.</paragraph>
    <subhead line="30">Paṭicchannaparivāsādikathāvaṇṇanā</subhead>
    <paragraph line="31" number="108"><bold>‘‘Visuṃ mānatthaṃ caritabba</bold>nti mūlāya paṭikassanaṃ akatvā visuṃ kammavācāyā’’ti ca likhitaṃ. ‘‘Saṅghādisesāpattī’’ti vuttattā ekova, ekavatthumhi āpannā saṅghādisesā thullaccayadukkaṭamissakā nāma. <bold>Makkhadhammo</bold> nāma chādetukāmatā.</paragraph>
    <paragraph line="32" number="143"><bold>Dhammatā</bold>ti dhammatāya, tathātāyāti attho ‘‘alajjitā’’ti ettha viya.</paragraph>
    <paragraph line="33" number="148"><bold>Purimaṃ upādāya dve māsā parivasitabbā</bold>ti ettha ‘‘parivasitadivasāpi gaṇanūpagā hontī’’ti likhitaṃ.</paragraph>
    <paragraph line="34" number="184"><bold>Tasmiṃ bhūmiya</bold>nti tassaṃ bhūmiyaṃ. <bold>Sambahulā saṅghādisesā āpattiyo āpajjati parimāṇampī</bold>tiādi jātivasenekavacanaṃ.</paragraph>
    <centered line="35">Samuccayakkhandhakavaṇṇanā niṭṭhitā.</centered>
    <title line="36">4. Samathakkhandhakavaṇṇanā</title>
    <subhead line="37">Sammukhāvinayakathāvaṇṇanā</subhead>
    <paragraph line="38" number="186-187"> Yattha <pageBreak edition="Vipassana Research Institut" number="0.0470" /><pageBreak edition="Myanmar" number="0.0515" /> yattha kammavācāya ‘‘aya’’nti vā ‘‘ime’’ti vā sammukhāniddesaniyamo atthi, sabbaṃ taṃ kammaṃ sammukhākaraṇīyameva, na kevalaṃ tajjanīyādipañcavidhameva. Pañcavidhasseva pana uddharitvā dassanaṃ kammakkhandhake tāva tasseva pāḷiāruḷhattā, catuvīsatiyā pārājikesu vijjamānesu pārājikakaṇḍe āgatānaṃyeva catunnaṃ uddharitvā dassanaṃ viyāti veditabbaṃ. Tattha ‘‘puggalassa sammukhatā hatthapāsūpagamanamevā’’ti vuttaṃ, taṃ kāraṇaṃ sammukhākaraṇīyassapi sammukhāniddesaniyamābhāvato. Kāmaṃ ayamattho <bold>kammakkhandhake</bold>yeva ‘‘tīhi, bhikkhave, aṅgehi samannāgataṃ tajjanīyakammaṃ adhammakammañca hoti…pe… asammukhākataṃ hotī’’ti (cūḷava. 4) vacaneneva siddho, tattha pana āpatti na dassitā. Idha ‘‘yo kareyya, āpatti dukkaṭassā’’ti tattha bhavitabbāpattidassanatthaṃ idaṃ āraddhanti veditabbaṃ. ‘‘Sammukhāvinayapatirūpakena vūpasantampi sammukhāvinayeneva vūpasantagaṇanaṃ gacchatīti dassetuṃ ‘adhammavādī puggalo’tiādi āraddha’’nti vuttaṃ, likhitañca. Evaṃ vūpasantaṃ sammukhāvinayapatirūpakena vūpasantaṃ nāma hoti, na sammukhāvinayena ca aññena kenacīti dassetuṃ idamāraddhanti ācariyo.</paragraph>
    <subhead line="39">Sativinayakathāvaṇṇanā</subhead>
    <paragraph line="40" number="195"> Dabbassa kammavācāya ‘‘saṅgho imaṃ āyasmantaṃ dabba’’nti sammukhāniddeso natthi, tathāpi ‘‘paṭhamaṃ dabbo yācitabbo’’ti vacanena sammukhākaraṇīyatā tassa siddhā. Tathā aññatthāpi yathāsambhavaṃ leso veditabbo. Sativepullappattassa dātabbo vinayo <bold>sativinayo</bold>.</paragraph>
    <subhead line="41">Amūḷhavinayakathāvaṇṇanā</subhead>
    <paragraph line="42" number="196-7"> ‘‘Yassa ummattakassa taṃtaṃvītikkamato anāpatti, tādisasseva amūḷhavinayaṃ dātuṃ vaṭṭatīti amūḷhassa kattabbavinayo amūḷhavinayo’’ti likhitaṃ, taṃ yuttaṃ ‘‘saṅgho <pageBreak edition="Vipassana Research Institut" number="0.0471" /> gaggassa bhikkhuno amūḷhassa amūḷhavinayaṃ <pageBreak edition="Myanmar" number="0.0516" /> detī’’ti vacanato. ‘‘Tīṇimāni, bhikkhave, adhammikāni amūḷhavinayassa dānānī’’ti imassa <bold>vibhaṅge</bold> ‘‘na sarāmī’’ti vacanaṃ vītikkamakālaṃ sandhāya tassa vibhaṅgassa pavattattā. Amūḷhavinayadānakāle panassa amūḷhatā vinicchitabbā.</paragraph>
    <subhead line="43">Paṭiññātakaraṇakathāvaṇṇanā</subhead>
    <paragraph line="44" number="200"> ‘‘Appaṭiññāya bhikkhūnaṃ kammāni karontī’’ti ārabhantassa kāraṇaṃ vuttameva. Paṭiññātena karaṇaṃ <bold>paṭiññātakaraṇaṃ</bold>.</paragraph>
    <subhead line="45">Tassapāpiyasikākathāvaṇṇanā</subhead>
    <paragraph line="46" number="207"> ‘‘Tīhi, bhikkhave, aṅgehi samannāgataṃ tassapāpiyasikākamma’’nti ārabhitvā pañca aṅgāni dassetvā pāḷi gatā, ‘‘sā peyyālena saṅkhipitvā gatāti ñātabba’’nti likhitaṃ. Tathā sukkapakkhepi.</paragraph>
    <subhead line="47">Tiṇavatthārakādikathāvaṇṇanā</subhead>
    <paragraph line="48" number="214"> ‘‘Sabbeheva ekajjhaṃ sannipatitabba’’nti chandadānassa paṭikkhittattā <bold>pavāraṇakkhandhakaṭṭhakathāya</bold>ñca ‘‘bhinnassa hi saṅghassa samaggakaraṇakāle, tiṇavatthārakasamathe, imasmiñca pavāraṇasaṅgaheti imesu tīsu ṭhānesu chandaṃ dātuṃ na vaṭṭatī’’ti (mahāva. aṭṭha. 241) vuttattā idha <bold>āgantvā vā chandaṃ datvā pariveṇādīsu nisinnā</bold>ti idaṃ virujjhati viya khāyatīti ce? Na khāyati adhippāyaññūnaṃ. Ayañhettha adhippāyo – visujjhitukāmehi sabbeheva sannipatitabbaṃ, asannipatitassa natthi suddhi chandadāyakassa. Kevalaṃ taṃ kammaṃ sannipatitānaṃ sampajjati. <bold>Aṭṭhakathāyaṃ</bold> visujjhitukāmānaṃ chandaṃ dātuṃ na vaṭṭatīti adhippāyo. Itarathā pāḷiyā ca virujjhati. ‘‘Ṭhapetvā ye na tattha hotī’’ti hi ayaṃ pāḷi sannipātaṃ āgantvā chandaṃ datvā ṭhitānaṃ atthitaṃ dīpeti. Nissīmagate sandhāya vuttaṃ siyāti ce? Nissīmagate ṭhapetvā idha kiṃ, tasmā yo sāmaggīuposathe chandaṃ datvā tiṭṭhati ce, nānāsaṃvāsakabhūmiyaṃyeva tiṭṭhati, tassa chandadāyakassa pavāraṇasaṅgahopi natthi. Yo ca tiṇavatthārakakamme nāgacchati, so tāhi āpattīhi na sujjhatīti veditabbaṃ. Yassa etaṃ na ruccati <pageBreak edition="Vipassana Research Institut" number="0.0472" />, tassa <bold>parivāre</bold> vuttaparisato kammavipattilakkhaṇaṃ <pageBreak edition="Myanmar" number="0.0517" /> virujjhati, tattha hi kevalaṃ chandārahānaṃ chando anāhaṭo hoti sace, akataṃ tabbiparītena sampattidīpanatoti vuttaṃ hoti. Tathā pattakallalakkhaṇampi virujjhati. Tesu tīsu ṭhānesu kammappattāyeva sabbe, na tattha chandāraho atthīti ce? Na, catuvaggādikaraṇavibhājane avisesetvā chandārahassa āgatattā, taṃ sāmaññato vuttaṃ. Idañca āveṇikalakkhaṇaṃ, teneva satipi diṭṭhāvikamme idaṃ paṭikuṭṭhakataṃ na hotīti ce? Na, nānattasabhāvato. Idha hi ye pana ‘‘na metaṃ khamatī’ti aññamaññaṃ diṭṭhāvikammaṃ karontī’’ti (cūḷava. aṭṭha. 214) vacanato na saṅghassa diṭṭhāvikammaṃ kataṃ. Tasmiṃ sati paṭikuṭṭhakatameva hoti. Aññathā pubbabhāgā tā ñattiyo niratthikā siyuṃ, na ca <bold>parivāraṭṭhakathāyaṃ</bold> chandārahādhikāre nayo dinno. <bold>Pavāraṇakkhandhakaṭṭhakathāyaṃ</bold> ‘‘tīsu ṭhānesu chandaṃ dātuṃ na vaṭṭatī’’ti (mahāva. aṭṭha. 241) vuttattā virujjhatīti ce? Na, aṭṭhakathāya pamāṇabhāve sati ‘‘idha chandaṃ datvā pariveṇādīsu nisinnā’’tiādi vacane suddhikāmato eva gahite sabbaṃ na virujjhatīti eke. ‘‘Āgantvā vā chandaṃ datvā pariveṇādīsu nisinnā, te āpattīhi na vuṭṭhahantī’’ti idaṃ na vattabbaṃ. Kasmā? Heṭṭhā ‘‘sabbeheva ekajjhaṃ sannipatitabba’’nti chandadānassa paṭikkhepavacanato <bold>aṭṭhakathāyaṃ</bold> ‘‘tīsu ṭhānesu chandaṃ dātuṃ na vaṭṭatī’’ti vuttattā, <bold>andhakaṭṭhakathāya</bold>mpi tatheva vuttattā cāti? Na, ekajjhameva kamme karīyamāne yo idha ‘‘suṇātu me, bhante, saṅgho, amhākaṃ…pe… gihipaṭisaṃyutta’’nti sādhāraṇañattiṃ ṭhapetvā puna ‘‘suṇantu me, āyasmantā’’tiādinā asādhāraṇañattiyo ṭhapetvā ‘‘suṇātu me, bhante saṅgho, amhākaṃ…pe… evametaṃ dhārayāmī’’ti ekatopakkhikānaṃ sandhiyā katāya tadanantare kenaci karaṇīyena chandaṃ datvā gacchati, tassa āpattīhi vuṭṭhānaṃ natthi. Aparesampi ekatopakkhikānaṃ abbhantare ṭhitattā vibhūtattā karaṇassa ayamatthova vutto. Sādhāraṇavasena dutiyāya ñattiyā ṭhapitāya ye tasmiṃ khaṇe ñattidutiyakammavācāsu anāraddhāsu, apariyositāsu vā chandaṃ datvā gacchanti, tesampi na vuṭṭhāti eva. <bold>Ye na tattha hontī</bold>ti padassa ca ye vuttappakārena nayena tattha na hontīti attho gahetabbo. Vuttappakāratthadīpanatthañca <bold>aṭṭhakathāyaṃ</bold> ‘‘chandaṃ datvā pariveṇādīsu nisinnā’’ti idameva <pageBreak edition="Myanmar" number="0.0518" /> avatvā ‘‘ye pana tehi vā saddhiṃ āpattiṃ āpajjitvāpi tattha anāgatā, āgantvā vā chandaṃ datvā pariveṇādīsu nisinnā’’ti vuttaṃ, evaṃ pubbenāparaṃ sandhīyati. <bold>‘‘Pāḷiyā</bold> ca tattha diṭṭhāvikammena kammassa akuppatā veditabbā’’ti vuttaṃ.</paragraph>
    <subhead line="49">Adhikaraṇakathāvaṇṇanā</subhead>
    <paragraph line="50" number="220"><bold>Cittuppādo</bold><pageBreak edition="Vipassana Research Institut" number="0.0473" /><bold>vivādo</bold>. Vivādasaddopi kāraṇūpacārena kusalādisaṅkhyaṃ gacchati. Taṃ sandhāya <bold>‘‘samathehi ca adhikaraṇīyatāya adhikaraṇa’’</bold>nti vuttaṃ. Atha vā vivādahetubhūtassa cittuppādassa vūpasamena sambhavassa saddassapi vūpasamo hotīti cittuppādassapi samathehi adhikaraṇīyatā pariyāyo sambhavati. ‘‘Kusalacittā vivadantī’’ti vuttavivādepi ‘‘vipaccatāya vohāro’’ti vuttaṃ, na vuttavacanahetuvasenāti veditabbaṃ.</paragraph>
    <paragraph line="51" number="222"> ‘‘Āpattiñhi āpajjanto kusalacitto vā’’ti vacanato kusalampi siyāti ce? Na taṃ āpattādhikaraṇaṃ sandhāya vuttaṃ, yo āpattiṃ āpajjati, so tīsu cittesu aññataracittasamaṅgī hutvā āpajjatīti dassanatthaṃ ‘‘yaṃ kusalacitto āpajjatī’’tiādi vuttaṃ. Yo ‘‘paññattimattaṃ āpattādhikaraṇa’’nti vadeyya, tassa akusalādibhāvopi āpattādhikaraṇassa na yujjateva vivādādhikaraṇādīnaṃ viyāti ce? Na, ‘‘natthāpattādhikaraṇaṃ kusala’’nti iminā virodhasambhavato. <bold>Anugaṇṭhipade</bold> pana ‘‘āpattādhikaraṇaṃ nāma tathāpavattamānaakausalacittuppādarūpakkhandhānametaṃ adhivacanaṃ. Avasiṭṭhesu kusalābyākatapaññattīsu ‘āpattādhikaraṇaṃ siyā akusalaṃ siyā abyākata’nti vacanato paññattitāva paṭisiddhā kusalattike apariyāpannattā. Kusalapaṭisedheneva tena samānagatikattā kiriyābyākatānampi paṭisedho veditabbo, kiriyābyākatānaṃ viya anugamanato vipākābyākatānampi paṭisedho katova hoti, tathāpi abyākatasāmaññato rūpakkhandhena saddhiṃ vipākakiriyābyākatānampi adhivacananti veditabba’’nti vuttaṃ. Tattha ‘‘kusalacittaṃ aṅgaṃ hotī’’ti vinaye apakataññuno sandhāya vuttaṃ appaharitakaraṇādike sati. <bold>Tasmā</bold>ti yasmā <pageBreak edition="Myanmar" number="0.0519" /> ‘‘natthi āpattādhikaraṇaṃ kusala’’nti vattuṃ na sakkā, tasmā kusalacittaṃ aṅgaṃ na hotīti attho. Yadi evaṃ kasmā ‘‘ticittaṃ tivedana’’nti vuccatīti ce? Taṃ dassetuṃ <bold>‘‘nayida’’</bold>ntiādi āraddhanti eke. Āpattisamuṭṭhāpakacittaṃ aṅgappahonakacittaṃ nāma. <bold>‘‘Ekantato</bold>ti yebhuyyenāti attho, itarathā virujjhati. Kasmā? ‘Yassā sacittakapakkhe cittaṃ akusalameva hotī’ti (kaṅkhā. aṭṭha. paṭhamapārājikavaṇṇanā) vuttattā’’ti vadanti. Tena kiṃ? Vipāko natthi, kasmā? Ekantākusalattā, tasmā kathāva tattha natthi. Yattha pana atthi, taṃ dassento <bold>‘‘yaṃ pana paṇṇattivajja’’</bold>ntiādimāha. <bold>Asañcicca pana kiñci ajānantassa…pe… abyākataṃ hotī</bold>ti bhikkhumhi kammaṭṭhānagatacittena nipanne, niddāyante vā mātugāmo ce seyyaṃ kappeti, tassa bhikkhuno vijjamānampi kusalacittaṃ āpattiyā aṅgaṃ na hoti, tasmā tasmiṃ khaṇe seyyākārena <pageBreak edition="Vipassana Research Institut" number="0.0474" /> vattamānarūpameva āpattādhikaraṇaṃ nāma. Bhavaṅgacitte vijjamānepi eseva nayo. Tasmiñhi khaṇe uṭṭhātabbe jāte anuṭṭhānato rūpakkhandhova āpatti nāma, na vipākena saddhiṃ. Sace pana vadeyya, tassa evaṃvādino acittakānaṃ kusalacittaṃ āpajjeyya. Kiṃ vuttaṃ hoti? Eḷakalomaṃ gahetvā kammaṭṭhānamanasikārena tiyojanaṃ atikkamantassa, paṇṇattiṃ ajānitvā padaso dhammaṃ vācentassa ca āpajjitabbāpattiyā kusalacittaṃ āpajjeyyāti. Āpajjatiyevāti ce? Nāpajjati. Kasmā? ‘‘Natthi āpattādhikaraṇaṃ kusala’’nti vacanato.</paragraph>
    <paragraph line="52">Calito kāyo, pavattā vācā, <bold>aññatarameva aṅga</bold>nti aññatarameva āpattīti attho. Kevalaṃ paññattiyā akusalādibhāvāsambhavato āpattitā na yujjati. Āpattiṃ āpajjanto tīsu aññatarasamaṅgī hutvā āpajjatīti dassanatthaṃ <bold>‘‘yaṃ kusalacitto’’</bold>tiādi vuttaṃ. Tassattho – pathavīkhaṇanādīsu kusalacittakkhaṇe vītikkamavasena pavattarūpasambhavato kusalacitto vā abyākatāpattiṃ āpajjati. Tathā abyākatacitto vā abyākatarūpasaṅkhātaṃ abyākatāpattiṃ āpajjati, pāṇātipātādīsu akusalacitto vā akusalāpattiṃ āpajjati, rūpaṃ panettha abbohārikaṃ. Supinapassanakālādīsu pāṇātipātādiṃ karonto sahaseyyādivasena āpajjitabbāpattiṃ āpajjanto akusalacitto <pageBreak edition="Myanmar" number="0.0520" /> abyākatāpattiṃ āpajjatīti veditabbo. <bold>Idaṃ vuccati āpattādhikaraṇaṃ akusala</bold>nti akusalacittuppādo. <bold>Porāṇagaṇṭhipadesu</bold> pana ‘‘puthujjano kalyāṇaputhujjano sekkho arahāti cattāro puggale dassetvā tesu arahato āpattādhikaraṇaṃ abyākatameva, tathā sekkhānaṃ, tathā kalyāṇaputhujjanassa asañcicca vītikkamakāle abyākatameva. Itarassa akusalampi hoti abyākatampi. Yasmā cassa sañcicca vītikkamakāle akusalameva hoti, tasmā vuttaṃ ‘natthi āpattādhikaraṇaṃ kusala’nti. Sabbattha abyākataṃ nāma tassa vipākābhāvamattaṃ sandhāya evaṃnāmakaṃ jāta’’nti likhitaṃ, vicāretvā gahetabbaṃ.</paragraph>
    <paragraph line="53" number="224"><bold>Vivādo vivādādhikaraṇa</bold>nti yo koci vivādo, so sabbo kiṃ vivādādhikaraṇaṃ nāma hotīti ekapucchā. <bold>‘‘Vivādo adhikaraṇa</bold>nti vivādādhikaraṇameva vivādo ca adhikaraṇañcāti pucchati. Tadubhayaṃ vivādādhikaraṇamevāti pucchatīti vuttaṃ hotī’’ti <bold>porāṇagaṇṭhipade</bold> vuttaṃ. Kesuci potthakesu ayaṃ pucchā natthi. Yadi evaṃ imāya na bhavitabbaṃ vivādo vivādādhikaraṇaṃ, vivādādhikaraṇaṃ vivādo, vivādādhikaraṇaṃ vivādo ceva adhikaraṇañcāti pañcapañhāhi bhavitabbaṃ siyā. Kesuci potthakesu tisso, kesuci catasso, pañca natthi. Tattha dve vibhattā. Itarāsu <bold>adhikaraṇaṃ vivādo</bold>ti yaṃ kiñci adhikaraṇaṃ, vivādasaṅkhyameva <pageBreak edition="Vipassana Research Institut" number="0.0475" /> gacchati, <bold>vivādo adhikaraṇa</bold>nti yo koci vivādo, so sabbo adhikaraṇasaṅkhyaṃ gacchatīti pucchati. Esa nayo sabbattha.</paragraph>
    <paragraph line="54" number="228"><bold>Sammukhāvinayasmi</bold>nti sammukhāvinayabhāve.</paragraph>
    <paragraph line="55" number="230"><bold>‘‘Antarenā</bold>ti kāraṇenā’’ti likhitaṃ.</paragraph>
    <paragraph line="56" number="233"> Ubbāhikāya khiyyanake pācitti na vuttā tattha chandadānassa natthitāya.</paragraph>
    <paragraph line="57" number="236"><bold>Tassa kho eta</bold>nti esoti attho ‘‘etadagga’’nti ettha viya.</paragraph>
    <paragraph line="58" number="238"> ‘‘Kā <pageBreak edition="Myanmar" number="0.0521" /> ca tassa pāpiyasikā’’ti kira pāṭho.</paragraph>
    <paragraph line="59" number="242"> ‘‘Kiccameva kiccādhikaraṇa’’nti vacanato apalokanakammādīnametaṃ adhivacanaṃ, taṃ vivādādhikaraṇādīni viya samathehi sametabbaṃ na hoti, kintu sammukhāvinayena sampajjatīti attho.</paragraph>
    <centered line="60">Samathakkhandhakavaṇṇanā niṭṭhitā.</centered>
    <title line="61">5. Khuddakavatthukkhandhakavaṇṇanā</title>
    <subhead line="62">Khuddakavatthukathāvaṇṇanā</subhead>
    <paragraph line="63" number="244"> Puthupāṇinā <pageBreak edition="Myanmar" number="0.0522" /> kattabbaṃ kammaṃ <bold>puthupāṇikaṃ</bold>.</paragraph>
    <paragraph line="64" number="245"> ‘‘Kaṇṇato nikkhantamuttolambakādīnaṃ kuṇḍalādīna’’nti likhitaṃ. ‘‘Kāyūra’’nti pāḷipāṭho. ‘‘Keyūrādīnī’’ti ācariyenuddhaṭaṃ.</paragraph>
    <paragraph line="65" number="248"><bold>‘‘Sādhugītaṃ</bold><pageBreak edition="Vipassana Research Institut" number="0.0476" /> nāma parinibbutaṭṭhāne gīta’’nti likhitaṃ. <bold>Dantagītaṃ</bold> gāyitukāmānaṃ vākkakaraṇīyaṃ. Dantagītassa vibhāvanatthaṃ <bold>‘‘yaṃ gāyissāmā’’</bold>tiādimāha.</paragraph>
    <paragraph line="66" number="249"><bold>Caturassavattaṃ</bold> nāma catuppādagāthāvattaṃ. ‘‘Taraṅgavattādīni uccāraṇavidhānāni naṭṭhapayogānī’’ti likhitaṃ. <bold>Bāhiralomi</bold>nti bhāvanapuṃsakaṃ, yathā tassa uṇṇapāvārassa bahiddhā lomāni dissanti, tathā dhārentassa dukkaṭanti vuttaṃ hoti.</paragraph>
    <paragraph line="67" number="251"><bold>Virūpakkhehī</bold>tiādi sahayogakaraṇavacanaṃ. <bold>Sarabū</bold>ti gehagoḷikā. Sā kira setā savisā hoti. <bold>Soha</bold>nti yassa me etehi mettaṃ, sohaṃ namo karomi bhagavatoti sambandho. <bold>Aññamhi…pe… chetabbamhī</bold>ti rāgānusaye.</paragraph>
    <paragraph line="68" number="252"><bold>Uṭṭitvā</bold>ti pakkhipitvā. <bold>Otaratū</bold>ti iddhiyā otāretvā gaṇhātu. <bold>Anupariyāyī</bold>ti anuparibbhami.</paragraph>
    <paragraph line="69" number="253"><bold>Na acchupiyantī</bold>ti na lagganti. <bold>Rūpakākiṇṇānī</bold>ti itthirūpādīhi vokiṇṇāni.</paragraph>
    <paragraph line="70" number="254"><bold>Ālindakamiḍḍhikādīna</bold>nti pamukhamiḍḍhikādīnaṃ. <bold>Parivattetvā tatthevā</bold>ti ettha ‘‘parivattetvā tatiyavāre tattheva miḍḍhiyā patiṭṭhātī’’ti likhitaṃ. <bold>Paribhaṇḍaṃ</bold> nāma gehassa bahi kuṭṭapādassa thirabhāvatthaṃ katā tanukamiḍḍhikā <pageBreak edition="Myanmar" number="0.0523" /> vuccati. Ettha <bold>‘‘parivaṭṭitvā patto bhijjatī</bold>ti adhikaraṇabhedāsaṅkāya abhāve ṭhāne ṭhapetuṃ vaṭṭatī’’ti likhitaṃ. Pattamāḷako vaṭṭitvā pattānaṃ apatanatthaṃ vaṭṭaṃ vā caturassaṃ vā iṭṭhakādīhi parikkhipitvā māḷakacchannena kato. ‘‘Pattamaṇḍalikā pattapacchikā tālapattādīhi katā’’ti ca likhitaṃ. Miḍḍhante ādhārake ṭhapetuṃ vaṭṭati pattasandhāraṇatthaṃ vuttattā. Mañce ādhārakepi na vaṭṭati nisīdanapaccayā vāritattā. Āsannabhūmikattā <bold>olambetuṃ vaṭṭati</bold>.</paragraph>
    <paragraph line="71" number="255"> ‘‘Aṃsakūṭe laggetvāti vacanato aggahatthe laggetvā aṅke ṭhapetuṃ na vaṭṭatī’’ti keci vadanti, na sundaraṃ, <bold>‘‘na kevalaṃ yassa patto’’</bold>tiādi yadi hatthena gahitapatte bhedasaññā, pageva aññena sarīrāvayavenāti katvā vuttaṃ. <bold>Pāḷiyaṃ</bold> pana pacuravohāravasena vuttaṃ. Ghaṭikapālamayaṃ <bold>ghaṭikaṭāhaṃ</bold>. <bold>Chavasīsassa patta</bold>nti ‘‘silāputtakassa sarīraṃ, khīrassa dhārātiādivohāravasena <pageBreak edition="Vipassana Research Institut" number="0.0477" /> vuttaṃ. Mañce nisīdituṃ āgatoti attho. <bold>‘‘Pisācillikā</bold>ti pisācadārakā’’tipi vadanti. <bold>Dinnakameva</bold> paṭiggahitameva. <bold>Cabbetvā</bold>ti khāditvā. Aṭṭhikāni ca kaṇṭakāni ca <bold>aṭṭhikakaṇṭakāni</bold>. ‘‘Etesu sabbesu paṇṇattiṃ jānātu vā, mā vā, āpattiyevā’’ti likhitaṃ.</paragraph>
    <paragraph line="72" number="256"><bold>Vipphāḷetvā</bold>ti phāḷetvā. <bold>Kiṇṇena pūretu</bold>nti surākiṇṇena pūretuṃ. <bold>Bidalakaṃ</bold> nāma diguṇakaraṇasaṅkhātassa kiriyāvisesassa adhivacanaṃ. Kassa diguṇakaraṇaṃ? Yena kilañjādinā mahantaṃ kathinamatthataṃ, tassa. Tañhi daṇḍakathinappamāṇena pariyante saṃharitvā diguṇaṃ kātabbaṃ. Aññathā khuddakacīvarassa anuvātaparibhaṇḍādividhānakaraṇe hatthassa okāso na hoti. Salākāya sati dvinnaṃ cīvarānaṃ aññataraṃ ñatvā sibbitāsibbitaṃ sukhaṃ paññāyati. Daṇḍakathine kate na bahūhi sahāyehi payojanaṃ. ‘‘Asaṃkuṭitvā cīvaraṃ samaṃ hoti. Koṇāpi samā hontī’’ti likhitaṃ, ‘‘haliddisuttena saññākaraṇa’’nti vuttattā haliddisuttena cīvaraṃ sibbetumpi vaṭṭatīti siddhaṃ. Tattha hi keci akappiyasaññino. Paṭiggaho nāma aṅgulikoso.</paragraph>
    <paragraph line="73" number="257-8"><bold>Pātī</bold>ti <pageBreak edition="Myanmar" number="0.0524" /> paṭiggahasaṇṭhānaṃ. <bold>Paṭiggahatthavika</bold>nti aṅgulikosatthavikaṃ. Sūcisatthakānaṃ pubbe āvesanatthavikāya anuññātattā <bold>‘‘anujānāmi, bhikkhave, bhesajjatthavika’’</bold>nti vuttaṃ. Ettha sūcisatthakādīnipi ṭhapetabbānīti nidānaṃ sūceti. Sacepi upanando bhikkhu alajjī, tathāpi santakametaṃ amūlacchedakatabhikkhuno lajjinopi samānassa kappatīti yujjati. <bold>Na sammatī</bold>ti na pahoti.</paragraph>
    <paragraph line="74" number="260-1"> Bahi kuṭṭassa samantato nīcavatthukaṃ katvā ṭhitaṃ <bold>‘‘maṇḍalika’’</bold>nti vuccati. Jantāgharappaṭicchādinā channassa naggiyaṃ yassa na paññāyati, tasseva parikammaṃ kātabbaṃ. Esa nayo udakavatthapaṭicchādīsupi.</paragraph>
    <paragraph line="75" number="262-3"><bold>Paṇiyā</bold> nāma paṇiyakārakā. <bold>Ākaḍḍhanayantaṃ</bold> ākaḍḍhiyamānaṃ kūpassa uparibhāge paribbhamati. <bold>Arahaṭaghaṭiyantaṃ</bold> sakaṭacakkasaṇṭhānayantaṃ. Tassa are are ghaṭikāni bandhitvā ekena, dvīhi vā paribbhamiyamānassa udakanibbāhanaṃ veditabbaṃ. <bold>Āviddhapakkhapāsaṃ</bold> nāma yattha maṇḍalākārena pakkhapāsā bajjhanti āviddhavatthatā viya āviddhapakkhapāsakā. Pubbe pattasaṅgopanatthaṃ, idāni ṭhapetabbaṃ bhuñjituṃ ādhārako anuññāto.</paragraph>
    <paragraph line="76" number="273"><bold>Paragalaṃ</bold><pageBreak edition="Vipassana Research Institut" number="0.0478" /><bold>gacchatī</bold>ti imassa payogābhāvā vaṭṭati. <bold>Kammasatenā</bold>ti mahatā ussāhena.</paragraph>
    <paragraph line="77" number="277-8"><bold>Lohabhaṇḍaṃ</bold> nāma kaṃsato sesalohabhaṇḍaṃ. <bold>Muddikakāyabandhanaṃ</bold> nāma caturassaṃ akatvā sajjitaṃ. <bold>Pāmaṅgadasā</bold> caturassā. <bold>Mudiṅgasaṇṭhānenā</bold>ti saṅghāṭiyā mudiṅgasibbanākārena varakasīsākārena. <bold>Pavananto</bold>ti pāsanto. ‘‘Dasāmūla’’nti ca likhitaṃ. Akāyabandhanena sañcicca vā asañcicca vā gāmappavesane āpatti. ‘‘Saritaṭṭhānato bandhitvā pavisitabbaṃ, nivattitabbaṃ vā’’ti likhitaṃ.</paragraph>
    <paragraph line="78" number="279"> Sattaṅgulaṃ vā aṭṭhaṅgulaṃ vāti ettha ‘‘sugataṅgulenā’’ti avuttattā pakatiaṅgulena sāruppatthāya vaḍḍhetvāpi karonti ce, na doso.</paragraph>
    <paragraph line="79" number="280"> Tālavaṇṭākārena sīhaḷitthīnaṃ viya.</paragraph>
    <centered line="80">Khuddakavatthukkhandhakavaṇṇanā niṭṭhitā.</centered>
    <title line="81">6. Senāsanakkhandhakavaṇṇanā</title>
    <subhead line="82">Vihārānujānanakathāvaṇṇanā</subhead>
    <paragraph line="83" number="294"> Nilīyanti <pageBreak edition="Myanmar" number="0.0525" /> bhikkhū etthāti vihārādayo <bold>leṇāni</bold> nāma. Āgata-vacanena tassāgatasaṅghova sāmī, na anāgatoti keci, taṃ na yujjati samānalābhakatikāya siddhattā.</paragraph>
    <paragraph line="84" number="296-7"><bold>Dīpinaṅguṭṭhenā</bold>ti ettha ‘‘dīpinā akappiyacammaṃ dassetī’’ti likhitaṃ. <bold>Thambhakavātapānaṃ</bold> nāma tiriyaṃ dārūni adatvā ujukaṃ ṭhiteheva dārūhi kattabbaṃ. Bhisīnaṃ anuññātaṃ vaṭṭatīti bimbohane vaṭṭatīti attho. Tūlapūritaṃ bhisiṃ apassayituṃ na vaṭṭati uṇṇādīnaṃyeva <pageBreak edition="Vipassana Research Institut" number="0.0479" /> anuññātattā. Nisīdananipajjanaṃ sandhāya vuttaṃ, tasmā apassayituṃ vaṭṭatīti ce? Akappiyanti na vaṭṭatīti keci. Yadi evaṃ akappiyamañcañca apassayituṃ na vaṭṭeyya. Yasmā vaṭṭati, tasmā doso natthi. Apica gilānassa bimbohanaṃ nipajjitumpi anuññātaṃ, tasmā bhisipi vaṭṭati apassayituṃ. Ācariyā ca anujānanti, vaḷañjenti cāti eke. Simbalitūlasuttena sibbitaṃ cīvaraṃ vaṭṭati. Kasmā? Kappāsassa anulomato. ‘‘Akkaphalasuttamayampi akkavākamayameva paṭikkhitta’’nti te eva vadanti.</paragraph>
    <paragraph line="85" number="298"><bold>Anibandhanīyo</bold> alaggo. <bold>Paṭibāhetvā</bold>ti maṭṭhaṃ katvā. ‘‘Setavaṇṇādīnaṃ yathāsaṅkhyaṃ ikkāsādayo bandhanatthaṃ vuttā’’ti likhitaṃ.</paragraph>
    <paragraph line="86" number="300"><bold>Pakuṭṭaṃ</bold> samantato āviddhapamukhaṃ.</paragraph>
    <paragraph line="87" number="303"><bold>Sudhālepo</bold>ti sudhāmattikālepo.</paragraph>
    <paragraph line="88" number="305"><bold>Āsatti</bold> taṇhā. <bold>Santiṃ</bold> adaraṃ.</paragraph>
    <paragraph line="89" number="307"><bold>Ketu</bold>nti kayena gahetuṃ.</paragraph>
    <paragraph line="90" number="308"><bold>Citā</bold>ti iṭṭhakāyo kabaḷena niddhamanavasena chinditvā katāti attho.</paragraph>
    <paragraph line="91" number="310"><bold>Chabbaggiyānaṃ</bold><pageBreak edition="Myanmar" number="0.0526" /><bold>bhikkhūnaṃ antevāsikā</bold>ti ettha vīsativassaṃ atikkamitvā chabbaggiyā uppannā. ‘‘Ārādhayiṃsu me bhikkhū citta’’nti (ma. ni. 1.225) vuttattā aññasmiṃ kāle sāvatthigamane uppannaṃ vatthuṃ idha āpattidassanatthaṃ āharitvā vuttanti yuttaṃ viya, vicāretvā gahetabbaṃ. <bold>Vuddha</bold>nti vuddhataraṃ.</paragraph>
    <paragraph line="92" number="313"><bold>Santhare</bold>ti tiṇasantharādayo.</paragraph>
    <subhead line="93">Senāsanaggāhakathāvaṇṇanā</subhead>
    <paragraph line="94" number="318"><bold>‘‘Seyyaggenā</bold>ti mañcaṭṭhānaparicchedena. <bold>Vihāraggenā</bold>ti ovarakaggenā’’ti likhitaṃ. <bold>Thāvarā</bold>ti <pageBreak edition="Vipassana Research Institut" number="0.0480" /> niyatā. <bold>Paccayeneva hi ta</bold>nti tasmiṃ senāsane mahātherā tassa paccayassa kāraṇā aññattha agantvā vasantāyeva naṃ paṭijaggissantīti attho. Aghaṭṭanakammaṃ dassetuṃ <bold>‘‘na tattha manussā’’</bold>tiādimāha. ‘‘Vitakkaṃ chinditvā suddhacittena gamanavatteneva gantabba’’nti pāṭho. <bold>Muddavedikā</bold> nāma cetiyassa hammiyavedikā. <bold>Paṭikkammā</bold>ti apasakkitvā. Samānalābhakatikā mūlāvāse sati siyā, mūlāvāsavināsena katikāpi vinassati. Samānalābha-vacanaṃ sati dvīsu, bahūsu vā yujjati, teneva ekasmiṃ avasiṭṭheti no mati. Tāvakālikaṃ kālena mūlacchedanavasena vā aññesaṃ vā kammaṃ aññassa siyā nāvāyaṃ saṅgamoti ācariyo. <bold>Puggalavaseneva kātabba</bold>nti apalokanakāle saṅgho vassaṃvutthabhikkhūnaṃ pāṭekkaṃ ‘‘ettakaṃ vassāvāsikaṃ vatthaṃ deti, ruccati saṅghassā’’ti puggalameva parāmasitvā dātabbaṃ, na saṅghavasena kātabbaṃ. Na saṅgho saṅghassa ettakaṃ detīti. ‘‘Ekasmiṃ āvāse saṅghassa kammaṃ karotī’ti vacanato saṅghavasena kātabba’’nti likhitaṃ. Na hi tathā vutte saṅghassa kiñci kammaṃ kataṃ nāma hoti. ‘‘Sammatasenāsanaggāhāpakato aññena gāhitepi gāho ruhati aggahitupajjhāyassa upasampadā viyā’’ti likhitaṃ. ‘‘Kammavācāyapi sammuti vaṭṭatī’’ti likhitaṃ.</paragraph>
    <paragraph line="95"><bold>Aṭṭhapi soḷasapi jane</bold>ti ettha kiṃ visuṃ visuṃ, udāhu ekatoti? Ekatopi vaṭṭati. Na hi te tathā sammatā saṅghena kammakatā nāma honti <pageBreak edition="Myanmar" number="0.0527" />, teneva <bold>sattasatikakkhandhake</bold> ekato aṭṭha janā sammatāti. <bold>Tesaṃ sammuti kammavācāyapī</bold>ti ñattidutiyakammavācāyapi. Apalokanakammassa vatthūhi sā eva kammavācā labbhamānā labbhati, tassā ca vatthūhi apalokanakammameva labbhamānaṃ labbhati, na aññanti veditabbaṃ. Imaṃ nayaṃ micchā gaṇhanto ‘‘apalokanakammaṃ ñattidutiyakammaṃ kātuṃ, ñattidutiyakammañca apalokanakammaṃ kātuṃ vaṭṭatī’’ti gaṇhāti, evañca sati kammasaṅkaradoso āpajjati. <bold>Maggo pokkharaṇī</bold>ti ettha <bold>maggo</bold> nāma magge katadīghasālā, <bold>pokkharaṇī</bold>ti nahāyituṃ katapokkharaṇī. <bold>Etāni hi asenāsanānī</bold>ti ettha bhattasālā na āgatā, tasmā taṃ senāsananti ce? Sāpi ettheva paviṭṭhā vāsatthāya akatattā. Bhojanasālā pana ubhayattha nāgatā. Kiñcāpi nāgatā, upari ‘‘bhojanasālā pana senāsanamevā’’ti (cūḷava. aṭṭha. 318) vuttattā senāsanaṃ. ‘‘Kappiyakuṭi ca ettha kātabbā’’ti vadanti, taṃ neti eke. Rukkhamūlaveḷugumbā channā kavāṭabaddhāva senāsanaṃ. <bold>‘‘Alābhakesu āvāsesū</bold>ti alābhakesu senāsanesū’’ti likhitaṃ, taṃ yuttaṃ. Na hi pāṭekkaṃ senāsanaṃ hoti. <bold>Taṃ saññāpetvā</bold>ti ettha paññattiṃ agacchante balakkārenapi vaṭṭati. <bold>Ayampī</bold>ti paccayopi.</paragraph>
    <paragraph line="96"><bold>Upanibandhitvā</bold>ti <pageBreak edition="Vipassana Research Institut" number="0.0481" /> tassa samīpe rukkhamūlādīsu vasitvā tattha vattaṃ katvāti adhippāyo. Pariyattipaṭipattipaṭivedhavasena <bold>tividhampi</bold>. ‘‘Dasakathāvatthukaṃ dasaasubhaṃ dasaanussati’’nti pāṭho. <bold>‘‘Paṭhamabhāgaṃ muñcitvā</bold>ti idaṃ ce paṭhamagāhitavatthuto mahagghaṃ hotī’’ti likhitaṃ. <bold>Chinnavassānaṃ vassāvāsikaṃ</bold> nāma pubbe gahitavassāvāsikānaṃ pacchā chinnavassānaṃ. <bold>Bhatiniviṭṭha</bold>nti bhatiṃ katvā viya niviṭṭhaṃ pariyiṭṭhaṃ. <bold>‘‘Saṅghikaṃ pana…pe… vibbhantopi labhatevā’’</bold>ti idaṃ tatruppādaṃ sandhāya vuttaṃ. Iminā apalokanameva pamāṇaṃ, na gāhāpananti keci. Vinayadharā pana ‘‘amhākaṃ vihāre vassaṃ upagatānaṃ ekekassa ticīvaraṃ saṅgho dassatī’tiādinā apalokitepi abhājitaṃ vibbhantako na labhati. ‘Apalokanakammaṃ katvā gāhita’nti vuttattā, ‘abhājite vibbhamatī’ti evaṃ pubbe vuttattā cā’’ti vadanti. <bold>‘‘Paccayavasenā</bold>ti gahapatikaṃ vā aññaṃ vā vassāvāsikaṃ paccayavasena gāhita’’nti likhitaṃ. <bold>‘‘Ekameva vatthaṃ dātabba</bold>nti tattha nisinnānaṃ ekamekaṃ <pageBreak edition="Myanmar" number="0.0528" /> vatthaṃ pāpuṇātī’’ti likhitaṃ. <bold>Dutiyo therāsane</bold>ti anubhāgo. Paṭhamabhāgo aññathā therena gahitoti jānitabbaṃ.</paragraph>
    <subhead line="97">Upanandavatthukathāvaṇṇanā</subhead>
    <paragraph line="98" number="320"><bold>Tivassantarenā</bold>ti tiṇṇaṃ vassānaṃ anto ṭhitena. Hatthimhi nakho assāti <bold>hatthinakho</bold>. Pāsādassa nakho nāma heṭṭhimaparicchedo. <bold>Gihivikaṭanīhārenā</bold>ti gihīhi katanīhāreneva. ‘‘Tehi attharitvā dinnāneva nisīdituṃ labbhanti, na bhikkhunā sayaṃ attharitvā vissajjitabbaṃ saṅghena attharāpetvā vā’’ti likhitaṃ.</paragraph>
    <subhead line="99">Avissajjiyavatthukathāvaṇṇanā</subhead>
    <paragraph line="100" number="321"> ‘‘Na vissajjetabbaṃ saṅghena vā gaṇena vā puggalena vā’’ti vacanaṃ ‘‘yaṃ agarubhaṇḍaṃ vissajjiyaṃ vebhaṅgiyaṃ saṅghikaṃ, taṃ gaṇo ce tasmiṃ āvāse vasati puggalopi vā, gaṇena vā puggalena vā vissajjitaṃ saṅghena vissajjitasadisameva hotī’’ti <bold>aṭṭhakathāyaṃ</bold> vuttavacanaṃ sādheti, aññathā ettha gaṇapuggalaggahaṇaṃ niratthakaṃ. <bold>Arañjaro</bold> udakacāṭi, alañjalo, bahuudakagaṇhanakoti attho. ‘‘Vaṭṭacāṭi viya hutvā thokaṃ dīghamukho majjhe paricchedaṃ dassetvā kato’’ti likhitaṃ. Maṃsadibbadhammabuddhasamantacakkhuvasena <bold>pañca</bold>.</paragraph>
    <paragraph line="101"><bold>Garubhaṇḍena ca garubhaṇḍa</bold>nti saṃhārimaṃ sandhāya vuttaṃ. <bold>Pattacīvaraṃ nikkhipitu</bold>nti aṭṭakacchannena <pageBreak edition="Vipassana Research Institut" number="0.0482" /> kate mañce. <bold>Vaṭṭalohaṃ</bold> nāma pītavaṇṇaṃ. <bold>Pārihāriyaṃ na vaṭṭatī</bold>ti āgantukassa adatvā paricārikahatthato attano nāmaṃ likhāpetvā gahetvā yathāsukhaṃ pariharituṃ na vaṭṭati. <bold>‘‘Gihivikaṭanīhārenevā</bold>ti yāva attano kammanibbatti, tāva gahetvā detī’’ti likhitaṃ. <bold>Sikharaṃ</bold> nāma yena paribbhamantā chindanti. <bold>Pattabandhako</bold> nāma pattassa gaṇṭhiādikārako. ‘‘Paṭimānaṃ suvaṇṇādipattakārako’’tipi vadanti. <bold>‘‘Aḍḍhabāhū</bold>ti kapparato paṭṭhāya yāva aṃsakūṭa’’nti likhitaṃ. <bold>Ito paṭṭhāyā</bold>ti imaṃ pāḷiṃ ādiṃ katvā. <bold>Daṇḍamuggaro</bold> nāma yena rajitacīvaraṃ pothenti. ‘Paccattharaṇagatika’nti vuttattā, ‘‘tampi garubhaṇḍamevāti vuttattā ca <bold>api</bold>-saddena pāvārādipaccattharaṇaṃ sabbaṃ garubhaṇḍamevā’’ti vadanti. Eteneva <pageBreak edition="Myanmar" number="0.0529" /> suttena aññathā atthaṃ vatvā ‘‘pāvārādipaccattharaṇaṃ na garubhaṇḍaṃ, bhājanīyameva, senāsanatthāya dinnapaccattharaṇameva garubhaṇḍa’’nti vadanti, upaparikkhitabbaṃ. <bold>Gaṇṭhikā</bold>ti cīvaragaṇṭhikā. <bold>Bhañcako</bold> nāma sarako.</paragraph>
    <subhead line="102">Navakammadānakathāvaṇṇanā</subhead>
    <paragraph line="103" number="323-4"> Aggaḷabandhasūcidvārakaraṇamattenapi. <bold>‘‘Kapotabhaṇḍikā</bold> nāma vaḷabhiyā upari ṭhapetabbavalayaṃ vā tiṇacchadanagehassa piṭṭhivaṃsassa heṭṭhā ṭhapetabbaṃ vā ubhayamassa gatā dārū’’ti likhitaṃ. <bold>Kārantarā</bold>ti tadā puna pavisaṭṭhaṃ pubbapayojitānānaṃ vacanapātasenāsanavāso. Na pana patisaṭṭhatoti daṭṭhabbaṃ. Sabbattha vinaṭṭhavāso na ca paṭisedhako hotīti daṭṭhabbo. Dvāravātapānādīni apaharitvā dātuṃ asakkuṇeyyato <bold>‘‘paṭidātabbāniyevā’’</bold>ti vuttaṃ. Gopānasiādayo dentassa vihāro palujjatīti <bold>‘‘mūlaṃ vā dātabba’’</bold>ntiādi vuttanti eke. ‘‘Nevāsikā pakatiyā anatthatāya bhūmiyā ṭhapenti ce, tesampi anāpattiyevā’’ti likhitaṃ. ‘‘Dvāravātapānādayo aparikammakatāpi apaṭicchādetvā na apassayitabbā’’ti likhitaṃ.</paragraph>
    <subhead line="104">Saṅghabhattādianujānanakathāvaṇṇanā</subhead>
    <subhead line="105">Uddesabhattakathāvaṇṇanā</subhead>
    <paragraph line="106" number="325"><bold>Yā</bold> bhattuddesaṭṭhānabhūtāya <bold>bhojanasālāya pakatiṭhitikā</bold>. <bold>Dinnaṃ panā</bold>ti yathā so dāyako deti, taṃ dassento <bold>‘‘saṅghato bhante’’</bold>tiādimāha. <bold>Ekavaḷañja</bold>nti ekadvārena vaḷañjitabbaṃ <pageBreak edition="Vipassana Research Institut" number="0.0483" />. <bold>Ticīvaraparivāra</bold>nti ettha ‘‘udakamattalābhī viya aññopi uddesabhattaṃ alabhitvā vatthādimanekappakāraṃ labhati ce, <bold>tasseva ta’’</bold>nti likhitaṃ. ‘‘Uddesapatte dethā’ti vatvā gahetvā āgatabhāvena saṅghassa pariccattaṃ na hotiyeva tasseva hatthe gatattā, tasmā tehi vuttakkamena sabbehi bhājetvā bhuñjitabba’’nti vuttaṃ. <bold>Paṭipāṭipattaṃ vā</bold> ṭhitikāya ṭhitapattaṃ vā. <bold>‘‘Kūṭaṭṭhitikā nāma</bold> aggahetabbānampi gāhitattā’’ti likhitaṃ, ‘‘paṇītabhattaṭṭhitikañca ajānitvā missetvā gāhitepi evameva paṭipajjitabba’’nti <pageBreak edition="Myanmar" number="0.0530" /> ca likhitaṃ. <bold>Tañce theyyāya haranti</bold> pattahārakā, āṇāpakassa <bold>gīvā</bold> hoti. <bold>Atikkantampi ṭhitikaṃ ṭhapetvā</bold>ti ettha ‘‘taṃdivasameva ce bhikkhā labbhati, aparadivasato paṭṭhāya na labbhati kirā’’ti likhitaṃ. Pacchā ‘‘sabbo saṅgho paribhuñjatū’’ti avuttepi bhājetvā paribhuñjitabbaṃ. ‘‘Ettake bhikkhū saṅghato uddisitvā dethā’ti avatvā ‘ettakānaṃ bhikkhūnaṃ bhattaṃ gaṇhathā’ti dinnaṃ saṅghikanimantanaṃ nāmā’’ti likhitaṃ.</paragraph>
    <subhead line="107">Nimantanabhattakathāvaṇṇanā</subhead>
    <paragraph line="108"><bold>Paṭipāṭiyā</bold>ti yathāladdhapaṭipāṭiyā. <bold>Vicchinditvā</bold>ti bhattaṃ gaṇhathāti padaṃ avatvā. <bold>Ālopasaṅkhepenā</bold>ti ayaṃ nayo nimantanāyameva, uddesabhatte pana ekassa pahonakappamāṇe eva ṭhitikā tiṭṭhati. <bold>‘‘Ekavāra</bold>nti yāva tasmiṃ āvāse vasanti bhikkhū, sabbeva labhantī’’ti likhitaṃ.</paragraph>
    <subhead line="109">Salākabhattakathāvaṇṇanā</subhead>
    <paragraph line="110"><bold>Na hi bahisīmāya saṅghalābho</bold>ti ettha ‘‘uddesabhattādīsu bahisīmāya ṭhitassapi ce upāsakā denti, gahetuṃ labhanti, attanopi pāpetvā gahaṇaṃ anuññātaṃ, tathā idha na vaṭṭatī’’ti vuttaṃ. Na pāpuṇantīti uddisitvāpi. <bold>Vāragāma</bold>nti dūrattā vārena niggahena gantabbagāme. <bold>Phātikammamevā</bold>ti atirekalābhā ca bhavanti. <bold>Sammukhībhūtassā</bold>ti yebhuyyena ce bhikkhū bahisīmaṃ gatā, sammukhībhūtassa pāpetabbaṃ. Sabhāgattā hi ekena laddhaṃ sabbesaṃ pahoti, tasmimpi asati attano pāpetvā dātabbaṃ. <bold>‘‘Laddhā vā aladdhā vā’’</bold>ti vacanasiliṭṭhavasena vuttaṃ. <bold>Vihāre apāpitaṃ pana…pe… na vaṭṭatī</bold>ti salākabhattaṃ vihāre uddisiyati. <bold>Tena pana</bold> dinnasalākena. <bold>Tassā</bold>ti gahetvā gatassa. Salākā gahetabbāti yuttaṃ viya. Sabbapotthakesu ‘‘gāhetabbā’’ti pāṭho, tasmā <bold>tenā</bold>ti salākaggāhāpakenāti attho. ‘‘Corikāya <pageBreak edition="Vipassana Research Institut" number="0.0484" /> gahitattā na pāpuṇātī’’ti vacanato ‘‘kuṭisodhanaṃ vaṭṭatī’’ti ca dīpavāsino vadanti kira. <bold>Ekaṃ mahātherassā</bold>ti mahāthero vihārato yebhuyyena na gacchati, itare kadāci gacchati, tasmā sabhāgā ce, attano pāpetvā puna itaresaṃ diyyati. <bold>Vihāre therassa pattasalākabhatta</bold>nti mahāthero ekakova vihāre ohīno, ‘‘avassaṃ sabbasalākā attano pāpetvā ṭhito’’ti <pageBreak edition="Myanmar" number="0.0531" /> paṭissayaṃ gantvā āgantukabhikkhūnampi adassanato kukkuccaṃ akatvā bhuñjanti.</paragraph>
    <subhead line="111">Pakkhikabhattakathāvaṇṇanā</subhead>
    <paragraph line="112">Uposathadivase āpattidesanaṃ sandhāya <bold>‘‘parisuddhasīlāna’’</bold>nti āha. Lekhaṃ katvā nibaddhāpitaṃ. <bold>‘‘Āgantukabhattampi gamikabhattampī’’</bold>ti āgantukova hutvā gacchantaṃ sandhāya vuttaṃ. Anāthagilānupaṭṭhākopi tena dinnaṃ bhuñjati ce, tassapi pāpetabbameva. <bold>Guḷapiṇḍaṃ</bold> tālapakkamattaṃ.</paragraph>
    <centered line="113">Senāsanakkhandhakavaṇṇanā niṭṭhitā.</centered>
    <title line="114">7. Saṅghabhedakakkhandhakavaṇṇanā</title>
    <subhead line="115">Chasakyapabbajjākathāvaṇṇanā</subhead>
    <paragraph line="116" number="330"> ‘‘Anupiyaṃ <pageBreak edition="Myanmar" number="0.0532" /> nāmā’’ti ekavacanena dissati, sattamiyaṃ pana ‘‘anupiyāya’’nti. ‘‘Kāḷudāyippabhutayo dasa dūtā’’ti pāṭho. ‘‘Na heṭṭhāpāsādā na heṭṭhāpāsādaṃ vā’’ti likhitaṃ.</paragraph>
    <paragraph line="117" number="332"><bold>Pubbe</bold> pubbakāle. ‘‘Rañño sato’’ti ca ‘‘raññovasato’’ti ca pāṭho.</paragraph>
    <paragraph line="118" number="333"> Na <pageBreak edition="Vipassana Research Institut" number="0.0485" /> lābhataṇhā idha kāmataṇhā, jhānassa nesā parihāni hetu. Buddhattasīlaṃ pana patthayanto jhānāpi naṭṭhoti. Nanu pattabhāvanā. <bold>Manomaya</bold>nti jhānamanomayaṃ.</paragraph>
    <paragraph line="119" number="334"><bold>Satthāro</bold>ti gaṇasatthāro.</paragraph>
    <paragraph line="120" number="339"><bold>Potthanika</bold>nti churikaṃ.</paragraph>
    <paragraph line="121" number="340"><bold>Manusse</bold>ti purise.</paragraph>
    <paragraph line="122" number="341"> Ekarattādhikārena rakkhaṃ paccāsīsantā īdisāti dassanatthaṃ <bold>‘‘pañcime’’</bold>tiādi vuttaṃ. ‘‘Pubbe rakkhasseta’’nti vuttattā mayhaṃ pana rakkhaṇe kiccaṃ natthīti dassanatthaṃ vuttaṃ. <bold>Parūpakkamena tathāgataṃ jīvitā voropeyyā</bold>ti idaṃ āṇattiyā āgatattā evaṃ vuttaṃ.</paragraph>
    <paragraph line="123" number="342"><bold>Mā āsado</bold>ti mā vadhakacittena upagaccha. <bold>Ito</bold>ti imamhā jīvitamhā. <bold>‘‘Yato</bold>ti yasmā, yatoti vā gatassā’’ti likhitaṃ. <bold>‘‘Paṭikuṭito</bold>ti apasakkitvā saṅkucito hutvā vā paṭisakkatī’’ti likhitaṃ.</paragraph>
    <paragraph line="124" number="343"><bold>Tikabhojana</bold>nti tīhi bhuñjitabbabhojanaṃ. ‘‘Tikabhojanīya’’ntipi pāṭho. Parikappato hi tiṇṇaṃ bhuñjituṃ anujānāmi, tato uddhaṃ gaṇabhojanameva hoti, tassāpi idameva vuttaṃ. Idha apubbaṃ natthi. ‘‘Akataviññattiladdhaṃ <pageBreak edition="Myanmar" number="0.0533" /> tiṇṇaṃ bhuñjantānaṃ kiñcāpi taṃ gaṇabhojanaṃ nāma na hoti, viññattivasena pana na vaṭṭatī’’ti likhitaṃ. <bold>Tayo atthavase paṭiccā</bold>ti etthāpi ‘‘mā pāpicchāpakkhaṃ nissāya saṅghaṃ bhindeyyu’’nti pesalānaṃ bhikkhūnaṃ phāsuvihārāyāti yojetabbaṃ. <bold>Kulānuddayatāya cā</bold>ti kulānaṃ pasādarakkhaṇatthaṃ. <bold>Vajja</bold>nti vajjameva. ‘‘Vajjamimaṃ phuseyyā’’ti likhitaṃ. ‘‘Vajjanīyaṃ puggalaṃ phuseyyā’’ti vuttaṃ. ‘‘Imassa mano na phuseyyā’’ti vattabbampi siyā. <bold>Cakkabheda</bold>nti sāsanabhedaṃ. <bold>Āyukappa</bold>nti ettha kiñcāpi avīcimhi āyuparimāṇaṃ natthi, yena pana kammena yattakaṃ anubhavitabbaṃ, tassa āyukappanti veditabbaṃ.</paragraph>
    <paragraph line="125" number="345"> ‘‘Aññataraṃ āsanaṃ gahetvā nisīdī’’ti vacanato visabhāgaṭṭhānaṃ gatassa pesalassapi bhikkhuno tesaṃ āsane nisīdituṃ vaṭṭatīti siddhaṃ. <bold>Āgilāyatī</bold>ti rujjati. <bold>Ādesanāpāṭihāriyānusāsaniyā</bold>ti <pageBreak edition="Vipassana Research Institut" number="0.0486" /> tassa tassa cittācāraṃ ādissa ādissa desanā, ādesanāpāṭihāriyānusāsanī. Iddhi eva pāṭihāriyaṃ <bold>iddhipāṭihāriyaṃ,</bold> iddhipāṭihāriyasaṃyuttāya anusāsaniyā ovadatīti attho. <bold>Nanu taṃ āvuso</bold>ti ettha taṃ vacanaṃ nanu mayā vuttosīti attho.</paragraph>
    <paragraph line="126" number="346-9"><bold>Suvikkhālita</bold>nti sudhotaṃ. <bold>Saṃkhāditvā</bold>ti suṭṭhu khāditvā. <bold>‘‘Mahiṃ vikubbato</bold>ti mahāvisālo’’ti likhitaṃ. Tassa bhisaṃ ghasamānassa. Tattha <bold>nadīsu jaggato</bold>ti pālentassa. ‘‘Kiṃ? Hatthiyūthaṃ gantu’’nti vadanti. ‘‘Asaṃpāto’ti pāṭho, apatto hutvāti attho’’ti likhitaṃ. ‘‘Apāyabahuttā puna dassito’’ti vuttaṃ. <bold>‘‘Evaṃsate</bold>ti evaṃ assa te āsavā’’ti likhitaṃ.</paragraph>
    <paragraph line="127" number="350"><bold>‘‘Vosānaṃ</bold> pariniṭṭhānaṃ vā’’ti ca likhitaṃ. <bold>Jātū</bold>ti daḷhatthe nipāto. <bold>Mā udapajjathā</bold>ti mā uppajjeyya. ‘‘So pamādamanuyuñjanto’’ti pāṭho. <bold>Anādaraṃ</bold> kusalesu. <bold>Udadhi mahā</bold>ti kittako mahā? Bhesmā yāva bhayānako, tāva mahāti vuttaṃ hoti.</paragraph>
    <paragraph line="128" number="351"><bold>Na kho, upāli, bhikkhunī saṅghaṃ bhindatī</bold>ti ettha bhikkhu saṅghaṃ na bhindati, bhikkhunī saṅghaṃ bhindatīti keci, netaṃ gahetabbaṃ. Kevalaṃ ‘‘saṅgho’’ti <pageBreak edition="Myanmar" number="0.0534" /> vutte bhikkhusaṅghova adhippeto. ‘‘Saṅghassa deti, ubhatosaṅghassa deti cā’’ti (mahāva. 379) mātikāvacanampi sādheti. Tasmiṃ adhammadiṭṭhibhede dhammadiṭṭhi siyā. ‘‘Sīlasatibhedesupi samāno dhammaṃ kātunti saṅghabhede vematikopi tādiso vā’’ti likhitaṃ. <bold>Vinidhāyā</bold>ti attano vañcanādhippāyataṃ chādetvā.</paragraph>
    <centered line="129">Saṅghabhedakakkhandhakavaṇṇanā niṭṭhitā.</centered>
    <title line="130">8. Vattakkhandhakavaṇṇanā</title>
    <subhead line="131">Āgantukavattakathāvaṇṇanā</subhead>
    <paragraph line="132" number="357"> Ekasmiṃ <pageBreak edition="Myanmar" number="0.0535" /><pageBreak edition="Vipassana Research Institut" number="0.0487" /> gāme aññavihārato āgatopi āgantukova. Tattha keci evaṃ vadanti ‘‘āvāsiko katthaci gantvā sace āgato, ‘tenāpi āgantukabhattaṃ bhuñjitabba’nti vuttattā dūrāgamanaṃ vuttaṃ hoti, na gāme, tasmā na yutta’’nti. Te vattabbā ‘‘āgantukabhattaṃ nāma gahaṭṭhehi ṭhapitaṃ. Yasmiṃ nibaddhaṃ, tato aññagāmatoti āpannaṃ. Tathā vihārādhikārattā aññavihārato āgatopi āgantuko vā’’ti ācariyānaṃ sanniṭṭhānaṃ. <bold>Pānīyaṃ pucchitabbaṃ, paribhojanīyaṃ pucchitabba</bold>nti uddharitvā ghaṭasarāvādigataṃ sandhāya paṭhamaṃ, dutiyaṃ kūpataḷākādigatanti ācariyo. Dutiyavāre attano vasanaṭṭhānattā visuṃ pucchitabbameva, tasmā vuttaṃ etaṃ ‘‘paricchinnabhikkho vā gāmo’’ti. Bahūsu potthakesu duvidhāpi yujjati.</paragraph>
    <subhead line="133">Anumodanavattakathāvaṇṇanā</subhead>
    <paragraph line="134" number="362-4"> Pañcame anumodanatthāya nisinne. <bold>‘‘Manussānaṃ parivisanaṭṭhāna</bold>nti yattha manussā saputtadārā āvasitvā dentī’’ti likhitaṃ. Imasmiṃ khandhake āgantukāvāsikagamikānumodanabhattaggapiṇḍacārikāraññakasenāsanajantāgharavaccakuṭiupajjhācariyasaddhivihārikantevāsikavattāni <bold>cuddasa mahāvattāni</bold> nāma. Aggahitaggahaṇena gaṇiyamānāni <bold>asīti khandhakavattāni</bold> nāma honti.</paragraph>
    <centered line="135">Vattakkhandhakavaṇṇanā niṭṭhitā.</centered>
    <title line="136">9. Pātimokkhaṭṭhapanakkhandhakavaṇṇanā</title>
    <subhead line="137">Pātimokkhuddesayācanakathāvaṇṇanā</subhead>
    <paragraph line="138" number="383-4"> ‘‘Nandimukhī’’ti <pageBreak edition="Vipassana Research Institut" number="0.0488" /><pageBreak edition="Myanmar" number="0.0536" /> likhitaṃ. <bold>Āyatakenevā</bold>ti ādimhi eva. <bold>Ya</bold>nti yasmā. Savantiyo <bold>mahānadiyo</bold>. ‘‘Mahantabhūtāna’’nti pāṭho. <bold>Pattā</bold>ti patvā. ‘‘Samūlikāya ṭhapeti akatāyā’’ti ṭhapanakassa saññāmūlavasena vuttaṃ. Taṃ vatthuṃ avinicchinitvāva parisā vuṭṭhāti.</paragraph>
    <subhead line="139">Attādānaaṅgakathāvaṇṇanā</subhead>
    <paragraph line="140" number="398-9"><bold>‘‘Attādāna</bold>nti sayaṃ parehi codito attānaṃ sodhetuṃ anādiyitvā paresaṃ vippaṭipattiṃ disvā sāsanaṃ sodhetuṃ attanā āditabba’’nti likhitaṃ. <bold>Vassāratto</bold>ti vassakālo. <bold>Sappaṭimāso</bold>ti ākaḍḍhanayuttoti adhippāyo.</paragraph>
    <paragraph line="141" number="401"><bold>Upadahātabbo</bold>ti uppādetabbo, vippaṭisāramukhena dhāretabboti adhippāyo.</paragraph>
    <centered line="142">Pātimokkhaṭṭhapanakkhandhakavaṇṇanā niṭṭhitā.</centered>
    <title line="143">10. Bhikkhunikkhandhakavaṇṇanā</title>
    <subhead line="144">Mahāpajāpatigotamīvatthukathāvaṇṇanā</subhead>
    <paragraph line="145" number="402-3"><bold>Sūnehī</bold>ti <pageBreak edition="Myanmar" number="0.0537" /> sutehi. ‘‘Setaṭṭikā nāma rogajātī’’ti pāḷi. ‘‘Setaṭṭhikā’’ti aṭṭhakathā <pageBreak edition="Vipassana Research Institut" number="0.0489" />. ‘‘Paṭisambhidāpattakhīṇāsavaggahaṇena jhānānipi gahitāneva honti. Na hi nijjhānikānaṃ sabbappakārā sampatti ijjhatī’’ti likhitaṃ.</paragraph>
    <subhead line="146">Bhikkhunīupasampadānujānanakathāvaṇṇanā</subhead>
    <paragraph line="147" number="404"><bold>Yadaggena</bold> yaṃ divasaṃ ādiṃ katvā. <bold>Tadevā</bold>ti tasmiṃ eva divase. ‘‘Anuñattiyā’’ti pāṭho. ‘‘Anupaññattiyā’’ti na sundaraṃ.</paragraph>
    <paragraph line="148" number="405"> ‘‘Paṭiggaṇhāmi yāvajīvaṃ anatikkamanīyo’’ti vatvā idāni kiṃ kāraṇā varaṃ yācatīti ce? Parūpavādavivajjanatthaṃ. Dubbuddhino hi keci vadeyyuṃ ‘‘mahāpajāpatiyā paṭhamaṃ sampaṭicchitattā ubhatosaṅghassa yathāvuḍḍhaabhivādanaṃ na jātaṃ. Gotamī ce varaṃ yāceyya, bhagavā anujāneyyā’’ti.</paragraph>
    <paragraph line="149" number="408"><bold>Vimānetvā</bold>ti aparajjhitvā.</paragraph>
    <paragraph line="150" number="410-3"><bold>Kammappattāyopī</bold>ti kammārahāpi. <bold>Āpattigāminiyopī</bold>ti āpattiṃ āpannāyopi. <bold>Dve tisso bhikkhuniyo</bold>ti dvīhi tīhi bhikkhunīhi. ‘‘Manosilikāyā’’ti pāṭho.</paragraph>
    <paragraph line="151" number="420"> ‘‘Tena ca bhikkhu nimantetabbo’’ti sāmīcivasena vuttaṃ.</paragraph>
    <paragraph line="152" number="422-3"> ‘‘Anujānāmi…pe… tāvakālika’’nti puggalikaṃ sandhāya vuttaṃ, na saṅghikanti ācariyo. ‘‘Anujānāmi, bhikkhave, utuniyā kaṭisuttaka’’nti vacanato bhikkhussa vinibandhaṃ kaṭisuttakaṃ na vaṭṭati. <bold>Paggharantī</bold> visaviṇā. <bold>Vepurisikā</bold> massudāṭhī.</paragraph>
    <paragraph line="153" number="425"><bold>Tayo nissaye</bold>ti rukkhamūlañhi sā na labhati.</paragraph>
    <paragraph line="154" number="426"> Bhattagge <pageBreak edition="Myanmar" number="0.0538" /> sace dāyakā bhikkhunisaṅghassa bhuttavato catupaccaye dātukāmā honti, yathāvuḍḍhameva.</paragraph>
    <paragraph line="155" number="427"><bold>Vikāle</bold>ti <pageBreak edition="Vipassana Research Institut" number="0.0490" /> yāva vikāle honti, tāva pavāresunti attho. <bold>Ajjattanā</bold>ti ajjatanā.</paragraph>
    <paragraph line="156" number="428"><bold>Anuvāda</bold>nti issariyaṭṭhānaṃ. Idaṃ sabbaṃ ‘‘ajjatagge ovaṭo bhikkhunīnaṃ bhikkhūsu vacanapatho’’ti paññattassa garudhammassa vītikkamaāpattipaññāpanatthaṃ vuttanti veditabbaṃ, aññathā yesaṃ garudhammānaṃ paṭiggahaṇena bhikkhunīnaṃ upasampadā anuññātā, tesaṃ vītikkame anupasampannāva siyāti āsaṅkā bhaveyya.</paragraph>
    <paragraph line="157" number="429"><bold>Itthiyuttenā</bold>ti itthīhi gāvīādīhi dhuraṭṭhāne yuttena. <bold>Purisantarenā</bold>ti purisena antarikena. ‘‘Purisadutiyenā’’ti likhitaṃ, purisasārathināti adhippāyo. ‘‘Bāḷhataraṃ aphāsū’’ti vacanato gilānāya vaṭṭaticceva siddhaṃ, bhagavantaṃ āpucchitvā anuññātaṭṭhāne upasampajjissāmīti adhippāyo.</paragraph>
    <paragraph line="158" number="430"><bold>Sā kenacideva antarāyenā</bold>ti sabbantarāyasaṅgahanavacanaṃ, tasmā taṃ na antarāyaṃ kittetvā, vuttantarāyena ‘‘rājantarāyenā’’ti sādhetabbanti ācariyo.</paragraph>
    <paragraph line="159" number="431-2"> ‘‘Navakammanti katvā ‘ettakāni vassāni vasatū’ti apaloketvā saṅghikabhūmidāna’’nti likhitaṃ. ‘‘Sāgāra’’nti vuttattā agārapaṭisaṃyuttarahonisajjasikkhādivajjitāti keci, yuttametaṃ. Kasmā? ‘‘Sahāgāraseyyamattaṃ ṭhapetvā’’ti <bold>aṭṭhakathāyaṃ</bold> vuttattā. ‘‘Anujānāmi, bhikkhave, posetu’’nti vacanato posanayuttakammaṃ sabbaṃ vaṭṭati mātuyā, na aññesaṃ. Vasituṃ ce na sakkoti dutiyaṃ vinā, sammannitvāva dātabbā tāya iti no mati. Kittakaṃ kālaṃ? Vasitvā ce dutiyā gantumicchati, aññaṃ sammannituṃ yuttāva. Sā vijātā labheti ācariyo.</paragraph>
    <paragraph line="160" number="434"> ‘‘Idaṃ odissa anuññātaṃ vaṭṭatīti ekato vā ubhato vā avassave satipi vaṭṭatī’’ti likhitaṃ. ‘‘Kesacchedādikaṃ kammaṃ anujānāmi sādituṃ <pageBreak edition="Myanmar" number="0.0539" />’’icceva vuttattā vuttaṃ <bold>‘‘tadaññe sāditu’’</bold>nti. ‘‘Kesacchedādikaṃ kammaṃ anujānāmi, bhikkhave’’ti avatvā ettakaṃ yasmā ‘‘sāditu’’nti bhāsitaṃ, tasmā sā vicikicchāya ubhatopi avassave api pārājikakhettena sā pārājikaṃ phusati. Iti aṭṭhakathāsvetaṃ sabbāsupi vinicchitaṃ. Odissakābhilāpo <pageBreak edition="Vipassana Research Institut" number="0.0491" /> hi aññathā nibbisesato taṃ pamāṇaṃ. Yadi tathā bhikkhussa kappati vicikicchā.</paragraph>
    <gatha1 line="161">Kālamodissa naṃ padaṃ, na sattodissakañhi taṃ;</gatha1>
    <gathalast line="162">Atha bhikkhuniyā eva, kālamodissa bhāsitaṃ.</gathalast>
    <gatha1 line="163">Evaṃ pārājikāpatti, sithilāva katā siyā;</gatha1>
    <gathalast line="164">Sabbaso pihitaṃ dvāraṃ, sabbapārājikasminti.</gathalast>
    <gatha1 line="165">Niratthakabhāvato, ubbhajāṇumaṇḍale;</gatha1>
    <gathalast line="166">Tasmā na sādiyantīti, nidānavacanakkamaṃ.</gathalast>
    <gatha1 line="167">Nissāya satthunā vuttaṃ, sāditunti na aññathā;</gatha1>
    <gathalast line="168">Attano paṇhisamphassaṃ, sādituṃ yena vāritaṃ.</gathalast>
    <gatha1 line="169">Api pārājikakkhette, kathaṃ dvāraṃ dadeyya so;</gatha1>
    <gathalast line="170">Tathāpi buddhaputtānaṃ, buddhabhāsitabhāsitaṃ.</gathalast>
    <gatha1 line="171">Vacanañca samānento, no cettha yuttikathā dhīrā;</gatha1>
    <gathalast line="172">Kesacchedādikammassa, avassaṃ karaṇīyato.</gathalast>
    <gatha1 line="173">Cittassa cātilolattā, gaṇassa ca aṅgasampadā-</gatha1>
    <gatha1 line="174">Bhāvā bhikkhunīnaṃ mahesinā, rakkhituñca asaṅkattā;</gatha1>
    <gathalast line="175">Nanu modissakaṃ katanti.</gathalast>
    <centered line="176">Bhikkhunikkhandhakavaṇṇanā niṭṭhitā.</centered>
    <title line="177">11. Pañcasatikakkhandhakavaṇṇanā</title>
    <subhead line="178">Saṅgītinidānakathāvaṇṇanā</subhead>
    <paragraph line="179" number="437"><bold>Chinnapāta</bold>nti <pageBreak edition="Vipassana Research Institut" number="0.0492" /><pageBreak edition="Myanmar" number="0.0540" /> bhāvanapuṃsakaṃ, tenākārena patantīti attho. <bold>Upaddutā ca mayaṃ homā</bold>ti atītatthe vattamānavacanaṃ, ahumhāti attho. Atha vā tasmiṃ sati homa. ‘‘Pañca bhikkhusatānī’’ti gaṇanavasena vatvā ‘‘vassaṃ vasantā’’ti puggalaniddeso kato.</paragraph>
    <subhead line="180">Khuddānukhuddakakathāvaṇṇanā</subhead>
    <paragraph line="181" number="443"> ‘‘Vassikasāṭikaṃ akkamitvā’’ti vacanato bhagavato catutthacīvarampi atthīti siddhaṃ. Tenevāha <bold>cīvarakkhandhake</bold> ‘‘catutthaṃ cīvaraṃ pārupī’’ti.</paragraph>
    <paragraph line="182" number="444"><bold>‘‘Apica yatheva mayā’’</bold>tiādi saṅgītiyā aggahaṇādhippāyavasena vuttaṃ, kintu susaṅgītā āvuso therehi dhammo ca vinayo ca. <bold>Apicāhaṃ nāma tathevāhaṃ dhāressāmī</bold>ti yatheva mayā bhagavato sammukhā sutaṃ sammukhā paṭiggahitaṃ, tatheva therehi bhagavatā sayameva etadaggaṃ āropitehi, tasmā susaṅgahitā saṅgītīti vuttaṃ hoti.</paragraph>
    <subhead line="183">Brahmadaṇḍakathāvaṇṇanā</subhead>
    <paragraph line="184" number="445"> ‘‘Tvaṃyeva āṇāpehī’’ti ettakameva vuttaṃ, therā pana brahmadaṇḍaṃ katvā vuttaṃyeva <bold>‘‘channassā’’</bold>tiādimāhaṃsūti veditabbaṃ. Ettha ca ānandatthero viya aññopi saṅghena āṇatto bhikkhu brahmadaṇḍakatena bhikkhunā ālapituṃ labhati, na añño. <bold>Ujjavanikāyā</bold>ti paṭisotagāminiyā. Āgamā nu kho idha <bold>āgamā nu khvidha</bold>. Āgamā kho idha, te orodhā idha āgamā kho. <bold>‘‘Bhisicchavī</bold>ti bhisitthavikā’’ti likhitaṃ. <bold>Sabbevime</bold>ti sabbameva. <bold>Kulavaṃ gamentī</bold>ti niratthakavināsaṃ gamenti. Kucchito lavo kulavo, anayavināsoti vuttaṃ hoti. Imāya kho pana ‘‘dhammavinayasaṅgītiyā’’ti vattabbe visesena vinayassa sāsanamūlabhāvadassanatthaṃ, tasmiṃ ṭhite sakalasāsanaṭhitisiddhidīpanatthañca ‘‘idaṃ vo kappati, idaṃ vo na kappatī’’ti <pageBreak edition="Vipassana Research Institut" number="0.0493" /> vatthusmiṃ āraddhattā, imissā ca pariyattiyā vinayapiṭakattā <bold>‘‘vinayasaṅgītiyā’’</bold>ti idha vuttaṃ.</paragraph>
    <centered line="185">Pañcasatikakkhandhakavaṇṇanā niṭṭhitā.</centered>
    <title line="186">12. Sattasatikakkhandhakavaṇṇanā</title>
    <subhead line="187">Dasavatthukathāvaṇṇanā</subhead>
    <paragraph line="188" number="446"><bold>Nikkhittamaṇisuvaṇṇā</bold>ti <pageBreak edition="Myanmar" number="0.0541" /> sikkhāpadeneva paṭikkhittamaṇisuvaṇṇā. Tattha maṇiggahaṇena sabbaṃ dukkaṭavatthu, suvaṇṇaggahaṇena sabbaṃ pācittiyavatthu gahitaṃ hoti. <bold>Bhikkhaggena</bold> bhikkhugaṇanāyāti vuttaṃ hoti.</paragraph>
    <paragraph line="189" number="447"><bold>Mahikā</bold>ti himaṃ. <bold>Posā</bold>ti sattā. <bold>Sarajā</bold>ti sakilesarajā. <bold>Magā</bold>ti magasadisā. Tasmiṃ tasmiṃ visaye, bhave vā netīti netti, taṇhāyetaṃ adhivacanaṃ, tāya saha vattantīti <bold>sanettikā</bold>.</paragraph>
    <paragraph line="190" number="450-2"><bold>Ahogaṅgo</bold>ti pabbatassa nāmaṃ. <bold>Anumānessāmā</bold>ti paññāpessāma. <bold>Āsutā</bold>ti sajjitā, ‘‘asuttā’’ti vā pāṭho, anāvilā apakkā taruṇā.</paragraph>
    <paragraph line="191" number="453"><bold>Ujjaviṃsu</bold> paṭisotena gacchiṃsu.</paragraph>
    <paragraph line="192" number="455"><bold>Appeva nāmā</bold>ti sādhu nāma. <bold>Mūlā dāyakā</bold> pesalakā. <bold>‘‘Kullakavihārenā</bold>ti khuddakavihārenā’’ti likhitaṃ. Rūpāvatārattā <bold>kullakavihāro</bold> nāma. Kathaṃ panetaṃ paññāyati, yena sannidhikataṃ yāvajīvikaṃ yāvakālikena tadahupaṭiggahitena sambhinnarasaṃ tadahupaṭiggahitasaṅkhayaṃ āgantvā sannidhikatāmisasaṅkhyameva gacchatīti? Vuccate – ‘‘yāvakālikena, bhikkhave, yāvajīvikaṃ tadahupaṭiggahita’’nti vacanato purepaṭiggahitaṃ yāvajīvikaṃ tadahupaṭiggahitenāmisena <pageBreak edition="Vipassana Research Institut" number="0.0494" /> ce sambhinnaṃ, purepaṭiggahitasaṅkhyameva gacchatīti siddhaṃ. Aññathā ‘‘sattāhakālikena, bhikkhave, yāvajīvikaṃ paṭiggahitaṃ sattāhaṃ kappatī’’ti (mahāva. 305) vuttaṭṭhāne viya idhāpi ‘‘yāvakālikena, bhikkhave, yāvajīvikaṃ paṭiggahitaṃ kāle kappatī’’ti vadeyya, tañcāvuttaṃ. Tasmā purepaṭiggahitaṃ taṃ āmisasambhinnaṃ āmisagatikamevāti veditabbaṃ. <bold>Gaṇṭhipade</bold> pana ‘‘sannidhikārakaṃ khādanīyaṃ vā bhojanīyaṃ vā’’ti (pāci. 253) vuttaṃ. Byañjanamattaṃ na gahetabbaṃ.</paragraph>
    <paragraph line="193" number="457"><bold>Idhā</bold>ti <pageBreak edition="Myanmar" number="0.0542" /> imasmiṃ pāṭhe. ‘‘‘Kāle kappati, vikāle na kappatī’ti (mahāva. 305) vuttavacanamattena ‘vikāle kappatī’ti vikālabhojanapācittiyaṃ āvahaṃ hotīti attho, <bold>‘na kappatī’</bold>ti sannidhibhojanapācittiyaṃ āvahaṃ hotīti attho, yadi sambhinnarasaṃ ajjapaṭiggahitampi yāvajīvikanti attho’’ti likhitaṃ. <bold>Suttavibhaṅge</bold>ti mātikāsaṅkhāte sutte ca tassa padabhājanīyasaṅkhāte vibhaṅge cāti attho. Idaṃ āgatameva. Kataranti? <bold>‘‘Atikkāmayato chedanaka’’</bold>nti idaṃ.</paragraph>
    <gatha1 line="194">Tividatthipamāṇañce, adasaṃ taṃ nisīdanaṃ;</gatha1>
    <gathalast line="195">Nisīdanaṃ kathaṃ hoti, sadasaṃ tañhi lakkhaṇaṃ.</gathalast>
    <gatha1 line="196">Tividatthipamāṇaṃ taṃ, dasā tattha vidatthi ce;</gatha1>
    <gathalast line="197">Taṃnisīdananāmattā, tasmiṃ chedanakaṃ siyā.</gathalast>
    <gatha1 line="198">Anisīdananāmamhi, kathaṃ chedanakaṃ bhave;</gatha1>
    <gathalast line="199">Iti ce neva vattabbaṃ, nisīdanavidatthito.</gathalast>
    <gatha1 line="200">Kappate sadasāmattaṃ, nisīdanamiti kāraṇaṃ;</gatha1>
    <gathalast line="201">Kathaṃ yujjati no cetaṃ, nisīdanassa nāmakaṃ.</gathalast>
    <gatha1 line="202">Nisīdananti vuttattā, pamāṇasamatikkamā;</gatha1>
    <gathalast line="203">Tassānumatihetuttā, tattha chedanakaṃ bhave.</gathalast>
    <unindented line="204">Jātarūpakappe –</unindented>
    <gatha1 line="205">Jātarūpaṃ <pageBreak edition="Vipassana Research Institut" number="0.0495" /> paṭikkhittaṃ, puggalasseva pāḷiyaṃ;</gatha1>
    <gathalast line="206">Na saṅghassāti saṅghassa, tañce kappati sabbaso.</gathalast>
    <gatha1 line="207">Vikālabhojanañcāpi, puggalasseva vāritaṃ;</gatha1>
    <gathalast line="208">Na saṅghassāti saṅghassa, kappatīti kathaṃ samaṃ.</gathalast>
    <centered line="209">Sattasatikakkhandhakavaṇṇanā niṭṭhitā.</centered>
    <centered line="210">Cūḷavaggavaṇṇanā niṭṭhitā.</centered>
    <centered line="211"> Namo tassa bhagavato arahato sammāsambuddhassa</centered>
  </content>
</document>