<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/vin07t.nrf6.xml</normativeSource>
    <archivePath>roman/tika/vinayapitaka (tika)/vimativinodani-tika/5. pacittiyakandam.xml</archivePath>
    <baseFileName>5. pacittiyakandam</baseFileName>
    <titlePath>5. Pācittiyakaṇḍaṃ - Vimativinodanī-ṭīkā - Vinayapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <chapter line="1">5. Pācittiyakaṇḍaṃ</chapter>
    <title line="2">1. Musāvādavaggo</title>
    <subhead line="3">1. Musāvādasikkhāpadavaṇṇanā</subhead>
    <paragraph line="4" number="1"> Musāvādavaggassa <pageBreak edition="Myanmar" number="2.0001" /><pageBreak edition="Vipassana Research Institut" number="2.0001" /> paṭhamasikkhāpade <bold>khuddakāna</bold>nti ettha <bold>‘‘khuddaka</bold>-saddo bahu-saddapariyāyo’’ti vadanti. <bold>Tatthā</bold>ti tesu vaggesu, khuddakesu vā. ‘‘Jānitabbato’’ti hetuno vipakkhepi nibbāne vattanato anekantikatte parehi vutte ‘‘na mayā ayaṃ hetu vutto’’ti <pageBreak edition="Vipassana Research Institut" number="2.0002" /> taṃ kāraṇaṃ paṭicchādetuṃ puna ‘‘jātidhammatoti mayā vutta’’ntiādīni vadati. ‘‘Sampajāna’’nti vattabbe anunāsikalopena niddesoti āha <bold>‘‘jānanto’’</bold>ti.</paragraph>
    <paragraph line="5" number="2"><bold>Sampajānamusāvāde</bold>ti attanā vuccamānassa atthassa vitathabhāvaṃ pubbepi jānitvā, vacanakkhaṇe ca jānantassa musāvādabhaṇane. Tenāha <bold>‘‘jānitvā’’</bold>tiādi. <bold>Musāvāde</bold>ti ca nimittatthe bhummaṃ, tasmā musābhaṇananimittaṃ pācittiyanti evamettha, ito paresupi īdisesu attho veditabbo.</paragraph>
    <paragraph line="6" number="3"> Vadanti <pageBreak edition="Myanmar" number="2.0002" /> etāyāti vācāti āha <bold>‘‘micchā’’</bold>tiādi. ‘‘Dhanunā vijjhatī’’tiādīsu viya ‘‘cakkhunā diṭṭha’’nti pākaṭavasena vuttanti āha <bold>‘‘oḷārikenā’’</bold>ti.</paragraph>
    <paragraph line="7" number="11"><bold>Gato bhavissatī</bold>ti etthāpi sanniṭṭhānato vuttattā musāvādo jāto. <bold>Āpatti</bold>nti pācittiyāpattiṃ, na dubbhāsitaṃ. Jātiādīhi dasahi akkosavatthūhi paraṃ davā vadantassa hi taṃ hoti. <bold>Cāresu</bold>nti upanesuṃ. Vatthuviparītatā, visaṃvādanapurekkhāratā, yamatthaṃ vatthukāmo, tassa puggalassa viññāpanapayogo cāti imānettha tīṇi aṅgāni. Vatthuviparītatāya hi asati visaṃvādanapurekkhāratāya viññāpitepi musāvādo na hoti, dukkaṭamattameva hoti. Tasmā sāpi aṅgamevāti gahetabbaṃ. Uttarimanussadhammārocanatthaṃ musā bhaṇantassa pārājikaṃ, pariyāyena thullaccayaṃ, amūlakena pārājikena anuddhaṃsanatthaṃ saṅghādiseso, saṅghādisesenānuddhaṃsanaomasavādādīsu pācittiyaṃ, anupasampannesu dukkaṭaṃ, ukkaṭṭhahīnajātiādīhi davā akkosantassa dubbhāsitaṃ, kevalaṃ musā bhaṇantassa idha pācittiyaṃ vuttaṃ.</paragraph>
    <centered line="8">Musāvādasikkhāpadavaṇṇanā niṭṭhitā.</centered>
    <subhead line="9">2. Omasavādasikkhāpadavaṇṇanā</subhead>
    <paragraph line="10" number="13"> Dutiye <bold>pubbe patiṭṭhitārappadesaṃ puna are patte</bold>ti paṭhamaṃ bhūmiyaṃ patiṭṭhitanemippadese parivattetvā puna bhūmiyaṃ patiṭṭhiteti attho.</paragraph>
    <paragraph line="11" number="15"><bold>Pubbe</bold>ti aṭṭhuppattiyaṃ. <bold>Pupphachaḍḍakā</bold> nāma gabbhamalādihārakā. <bold>Tacchakakamma</bold>nti pāsāṇakoṭṭanādivaḍḍhakīkammaṃ <pageBreak edition="Vipassana Research Institut" number="2.0003" />. <bold>Hatthamuddāgaṇanā</bold>ti aṅgulisaṅkocaneneva gaṇanā. <bold>Acchiddakagaṇanā</bold> nāma ekaṭṭhānadasaṭṭhānādīsu sāriyo ṭhapetvā anukkamena gaṇanā. <bold>Ādi</bold>-saddena saṅkalanapaṭauppādanavoklanabhāgahārādivasena pavattā piṇḍagaṇanā gahitā. Yassa sā paguṇā, so rukkhampi disvā ‘‘ettakāni ettha paṇṇānī’’ti <pageBreak edition="Myanmar" number="2.0003" /> jānāti. <bold>Yabha</bold>-methuneti vacanato āha <bold>‘‘ya-kāra-bha-kāre’’</bold>tiādi.</paragraph>
    <paragraph line="12" number="16"><bold>Na purimenā</bold>ti musāvādasikkhāpadena. <bold>Sopi āpattiyā</bold>ti upasaggādivisiṭṭhehipi vadanto pācittiyāpattiyāva kāretabbo.</paragraph>
    <paragraph line="13" number="26"><bold>Dubbhāsita</bold>nti sāmaññato vuttattā pāḷiyaṃ anāgatehipi parammukhā vadantassapi dubbhāsitamevāti ācariyā vadanti tato lāmakāpattiyā abhāvā, anāpattiyāpettha bhavituṃ ayuttattā. <bold>Sabbasattā</bold>ti ettha vacanatthavidūhi tiracchānādayopi gahitā.</paragraph>
    <paragraph line="14" number="35"> Anusāsanīpurekkhāratāya vā pāpagarahitāya vā vadantānaṃ cittassa lahuparivattibhāvato antarantarā kope uppannepi anāpatti. Kāyavikāramattenapi omasanasambhavato <bold>‘‘tisamuṭṭhānaṃ, kāyakamma’’</bold>nti ca vuttaṃ. <bold>Parivāre</bold> pana ‘‘catutthena āpattisamuṭṭhānena…pe… dubbhāsitaṃ āpajjeyyāti. Na hīti vattabba’’ntiādinā (pari. 276) itarāni samuṭṭhānāni paṭikkhipitvā pañcamasseva vuttattā āha <bold>‘‘dubbhāsitāpatti panettha vācācittato samuṭṭhātī’’</bold>ti. Davakamyatāya hi kāyavācācittehi omasantassapi vācācittameva āpattiyā aṅgaṃ hoti, na pana kāyo vijjamānopi dhammadesanāpatti viya kevalaṃ kāyavikāreneva. Omasantassa pana kiñcāpi idha dubbhāsitāpattiyā anāpatti, atha kho kāyakīḷāpaṭikkhepasikkhāpadena dukkaṭamevāti daṭṭhabbaṃ. Upasampannaṃ jātiādīhi anaññāpadesena akkosanaṃ, tassa jānanaṃ, atthapurekkhāratādīnaṃ abhāvoti imānettha tīṇi aṅgāni.</paragraph>
    <centered line="15">Omasavādasikkhāpadavaṇṇanā niṭṭhitā.</centered>
    <subhead line="16">3. Pesuññasikkhāpadavaṇṇanā</subhead>
    <paragraph line="17" number="36"> Tatiye bhaṇḍanaṃ jātaṃ etesanti <bold>bhaṇḍanajātā</bold>. Pisatīti pisuṇā, vācā, samagge bhinne <pageBreak edition="Vipassana Research Institut" number="2.0004" /> karotīti attho. Tāya vācāya samannāgato pisuṇo, tassa kammaṃ <bold>pesuñña</bold>nti evamettha attho veditabbo.</paragraph>
    <paragraph line="18">Idhāpi <pageBreak edition="Myanmar" number="2.0004" /> jātiādīhi dasahi vatthūhi pesuññaṃ upasaṃharantasseva pācittiyaṃ, itarehi akkosavatthūhi dukkaṭaṃ. Anakkosavatthūhi pana upasaṃharantassa dukkaṭamevāti vadanti. Jātiādīhi anaññāpadesena akkosantassa bhikkhuno sutvā bhikkhussa upasaṃharaṇaṃ, piyakamyatābhedādhippāyesu aññataratā, tassa vijānanāti imānettha tīṇi aṅgāni.</paragraph>
    <centered line="19">Pesuññasikkhāpadavaṇṇanā niṭṭhitā.</centered>
    <subhead line="20">4. Padasodhammasikkhāpadavaṇṇanā</subhead>
    <paragraph line="21" number="45"> Catutthe <bold>purimabyañjanena sadisa</bold>nti ‘‘rūpaṃ anicca’’nti ettha anicca-saddena sadisaṃ ‘‘vedanā aniccā’’ti ettha anicca-saddaṃ vadati. <bold>Akkharasamūho</bold>ti avibhattiko vutto. <bold>Pada</bold>nti vibhattiantaṃ vuttaṃ.</paragraph>
    <paragraph line="22"><bold>Ekaṃ pada</bold>nti gāthāpadameva sandhāya vadati. <bold>Padagaṇanāyā</bold>ti gāthāpadagaṇanāya. <bold>Apāpuṇitvā</bold>ti saddhiṃ akathetvā. Etena gāthāya pacchimapāde vuccamāne sāmaṇero paṭhamapādādiṃ vadati, āpattiyeva, tasmiṃ nissadde eva itarena vattabbanti dasseti.</paragraph>
    <paragraph line="23"><bold>Aṭṭhakathānissito</bold>ti saṅgītittayāruḷhaṃ porāṇaṭṭhakathaṃ sandhāya vadati. Idānipi ‘‘yathāpi dīpiko nāma, nilīyitvā gaṇhate mige’’ti (mi. pa. 6.1.5; visuddhi. 1.217; dī. ni. aṭṭha. 2.374; ma. ni. aṭṭha. 1.107; pārā. aṭṭha. 2.165; paṭi. ma. aṭṭha. 2.1.163) evamādikaṃ aṭṭhakathāvacanaṃ attheva, <bold>buddhaghosācariyādīhi</bold> porāṇaṭṭhakathānayena vuttampi idha saṅgahetabbanti vadanti. <bold>Pāḷinissito</bold>ti udānavaggasaṅgahādiko. <bold>Vivaṭṭūpanissita</bold>nti nibbānanissitaṃ. <bold>Therassā</bold>ti nāgasenattherassa. <bold>Maggakathā</bold>dīni pakaraṇāni.</paragraph>
    <paragraph line="24" number="46"> Pāḷiyaṃ <bold>akkharāyā</bold>tiādi liṅgavipallāsena vuttaṃ, akkharenātiādinā attho gahetabbo.</paragraph>
    <paragraph line="25" number="48"><bold>Upacāraṃ</bold><pageBreak edition="Vipassana Research Institut" number="2.0005" /><bold>muñcitvā</bold>ti parisāya dvādasahatthaṃ muñcitvā ekato ṭhitassa vā nisinnassa vā anupasampannassa akathetvā aññe uddissa bhaṇantassāpi <pageBreak edition="Myanmar" number="2.0005" /> anāpatti. Sace pana dūre nisinnampi uddissa bhaṇati, āpatti eva. <bold>Opātetī</bold>ti saddhiṃ katheti. Anupasampannatā, vuttalakkhaṇadhammaṃ padaso vācanatā, ekato bhaṇanañcāti imānettha tīṇi aṅgāni.</paragraph>
    <centered line="26">Padasodhammasikkhāpadavaṇṇanā niṭṭhitā.</centered>
    <subhead line="27">5. Sahaseyyasikkhāpadavaṇṇanā</subhead>
    <paragraph line="28" number="50-51"> Pañcame tatridaṃ nidassananti seso. <bold>Dirattatiratta</bold>nti ettha dirattaggahaṇaṃ vacanālaṅkāratthaṃ, nirantaraṃ tissova rattiyo vasitvā catutthadivasādīsu sayantasseva āpatti, na ekantarikādivasena sayantassāti dassanatthampīti daṭṭhabbaṃ. Dirattavisiṭṭhañhi tirattaṃ vuccamānaṃ, tena anantarikameva tirattaṃ dīpetīti. <bold>Pañcahi chadanehī</bold>ti iṭṭhakasilāsudhātiṇapaṇṇehi. <bold>Vācuggatavasenā</bold>ti paguṇavasena. <bold>Diyaḍḍhahatthubbedho</bold> vaḍḍhakīhatthena gahetabbo. <bold>Ekūpacāro</bold> ekena maggena pavisitvā abbhokāsaṃ anukkamitvā sabbattha anuparigamanayoggo, etaṃ bahudvārampi ekūpacārova. Tattha pana kuṭṭādīhi rundhitvā visuṃ dvāraṃ yojenti, nānūpacāro hoti. Sace pana rundhati eva, visuṃ dvāraṃ na yojenti, ‘‘etampi ekūpacārameva mattikādīhi pihitadvāro viya gabbho’’ti gahetabbaṃ. Aññathā gabbhe pavisitvā pamukhādīsu nipannānupasampannehi sahaseyyāparimuttiyā gabbhadvāraṃ mattikādīhi pidahāpetvā uṭṭhite aruṇe vivarāpentassapi anāpatti bhaveyyāti.</paragraph>
    <paragraph line="29"><bold>Tesaṃ payoge payoge bhikkhussa āpattī</bold>ti ettha keci ‘‘anuṭṭhahanena akiriyasamuṭṭhānā āpatti vuttā tasmiṃ khaṇe sayantassa kiriyābhāvā. Idañhi sikkhāpadaṃ siyā kiriyāya samuṭṭhāti, siyā akiriyāya samuṭṭhāti. Kiriyāsamuṭṭhānatā cassa tabbahulavasena vuttāti vadati. Yathā cetaṃ, evaṃ divāsayanampi. Anuṭṭhahanena, hi dvārāsaṃvaraṇena cetaṃ akiriyasamauṭṭhānampi hotī’’ti vadanti. Idañca yuttaṃ viya dissati, vīmaṃsitvā gahetabbaṃ.</paragraph>
    <paragraph line="30"><bold>‘‘Uparimatalena</bold><pageBreak edition="Myanmar" number="2.0006" /><bold>saddhiṃ asambaddhabhittikassā’’</bold>ti idaṃ sambaddhabhittike vattabbameva natthīti dassanatthaṃ vuttaṃ. Uparimatale sayitassa saṅkā eva natthīti <bold>‘‘heṭṭhāpāsāde’’</bold>tiādi vuttaṃ. <bold>Nānūpacāre</bold>ti bahi nisseṇiyā ārohaṇīye.</paragraph>
    <paragraph line="31"><bold>Sabhāsaṅkhepenā</bold>ti <pageBreak edition="Vipassana Research Institut" number="2.0006" /> sabhākārena. <bold>‘‘Aḍḍhakuṭṭake’’</bold>ti iminā saṇṭhānaṃ dasseti. Yattha tīsu dvīsu vā passesu bhittiyo baddhā, chadanaṃ vā asampattā aḍḍhabhitti, idaṃ aḍḍhakuṭṭakaṃ nāma. <bold>Vāḷasaṅghāṭo</bold> nāma parikkhepassa anto thambhādīnaṃ upari vāḷarūpehi katasaṅghāṭo. <bold>Parikkhepassa bahigate</bold>ti ettha yasmiṃ passe parikkhepo natthi, tattha sace bhūmito vatthu uccaṃ hoti, ubhato uccavatthuto heṭṭhā bhūmiyaṃ nibbakosabbhantarepi anāpatti eva tattha senāsanavohārābhāvato. Atha vatthu nīcaṃ bhūmisamameva senāsanassa heṭṭhimatale tiṭṭhati, tattha parikkheparahitadisāya nibbakosabbhantare sabbattha āpatti hoti, paricchedābhāvato parikkhepassa bahi eva anāpattīti daṭṭhabbaṃ. <bold>Parimaṇḍalaṃ vā</bold>tiādi majjhe udakapatanatthāya ākāsaṅgaṇavantaṃ senāsanaṃ sandhāya vuttaṃ. Tattha <bold>aparicchinnagabbhūpacāre</bold>ti ekekagabbhassa dvīsu passesu pamukhena gamanaṃ paricchinditvā diyaḍḍhahatthubbedhato anūnaṃ kuṭṭaṃ katvā ākāsaṅgaṇena pavesaṃ karonti, evaṃ akatoti attho. <bold>Gabbhaparikkhepo</bold>ti caturassapāsādādīsu samantā ṭhitagabbhabhittiyo sandhāya vuttaṃ.</paragraph>
    <paragraph line="32"><bold>Pāṭekkasannivesā</bold>ti ekekadisāya gabbhapāḷiyo itaradisāsu gabbhapāḷīnaṃ abhāvena, bhāvepi vā aññamaññabhitticchadanehi asambandhatāya pāṭekkasannivesā nāma vuccati. <bold>Taṃ…pe… sandhāya vutta</bold>nti tattha pācittiyena anāpattīti vuttaṃ, na dukkaṭena. Tādisāya hi gabbhapāḷiyā pamukhaṃ tīsu disāsu bhittīnaṃ abhāvena ekadisāya gabbhabhittimattena sabbacchannaṃ cūḷaparicchannaṃ nāma hoti. Tasmā dukkaṭameva. Yadi pana tassa pamukhassa itaradisāsupi ekissaṃ, sabbāsu vā bhittiṃ karonti, tadā sabbacchannaupaḍḍhaparicchannādibhāvato pācittiyameva hotīti daṭṭhabbaṃ. <bold>Bhūmiyaṃ vinā jagatiyā pamukhaṃ sandhāyā</bold>ti ettha uccavatthuṃ akatvā bhūmiyaṃ katagehassa pamukhaṃ sandhāya aparikkhitte pācittiyena anāpattīti idaṃ kathitaṃ <pageBreak edition="Myanmar" number="2.0007" />. Uccavatthukaṃ ce pamukhaṃ hoti, tena vatthunā parikkhittasaṅkhyameva pamukhaṃ gacchatīti adhippāyo. <bold>Tatthā</bold>ti andhakaṭṭhakathāyaṃ. <bold>Jagatiyā pamāṇaṃ vatvā</bold>ti pakatibhūmiyā nipanno yathā jagatiyā upari sayitaṃ na passati, evaṃ uccātiuccavatthussa ubbedhappamāṇaṃ vatvā. Ekadisāya ujukameva dīghaṃ katvā sannivesito pāsādo <bold>ekasālasanniveso</bold>. Dvīsu, tīsu vā catūsupi vā disāsu siṅghāṭakasaṇṭhānādivasena katā dvisālādisannivesā veditabbā. Sālappabhedadīpanameva cettha purimato visesoti. <bold>Parikkhepo viddhasto</bold>ti pamukhassa parikkhepaṃ sandhāya vadati.</paragraph>
    <paragraph line="33" number="53"> Upaḍḍhacchannaupaḍḍhaparicchannaṃ senāsanaṃ dukkaṭassa ādiṃ vatvā pāḷiyaṃ dassitattā tato <pageBreak edition="Vipassana Research Institut" number="2.0007" /> adhikaṃ sabbacchannaupaḍḍhaparicchannādikampi sabbaṃ pāḷiyaṃ avuttampi pācittiyasseva vatthubhāvena dassitaṃ sikkhāpadassa paṇṇattivajjattā, garuke ṭhātabbato cāti veditabbaṃ. <bold>Satta pācittiyānī</bold>ti pāḷiyaṃ vuttapācittiyadvayaṃ sāmaññato ekattena gahetvā vuttaṃ.</paragraph>
    <paragraph line="34" number="54"> Pāḷiyaṃ ‘‘tatiyāya rattiyā purāruṇā nikkhamitvā puna vasatī’’ti idaṃ ukkaṭṭhavasena vuttaṃ, anikkhamitvā pana purāruṇā uṭṭhahitvā antochadane nisinnassāpi punadivase sahaseyyena anāpatti eva. <bold>Senambamaṇḍapavaṇṇaṃ hotī</bold>ti sīhaḷadīpe kira uccavatthuko sabbacchanno sabbaaparicchanno evaṃnāmako sannipātamaṇḍapo atthi, taṃ sandhāyetaṃ vuttaṃ. Ettha catutthabhāgo <bold>cūḷakaṃ,</bold> dve bhāgā <bold>upaḍḍhaṃ,</bold> tīsu bhāgesu dve bhāgā <bold>yebhuyya</bold>nti iminā nayena cūḷakacchannaparicchannatādīni veditabbāni. Pācittiyavatthukasenāsanaṃ, tattha anupasampannena saha nipajjanaṃ, catutthadivase sūriyatthaṅgamananti imānettha tīṇi aṅgāni.</paragraph>
    <centered line="35">Sahaseyyasikkhāpadavaṇṇanā niṭṭhitā.</centered>
    <subhead line="36">6. Dutiyasahaseyyasikkhāpadavaṇṇanā</subhead>
    <paragraph line="37" number="55"> Chaṭṭhe mātugāmena saddhiṃ catutthadivase sayantassāpi iminā sikkhāpadena ekāva āpatti. Keci pana purimasikkhāpadenāpīti dve āpattiyo vadanti, taṃ na yuttaṃ ‘‘anupasampannenā’’ti anitthiliṅgena vuttattā napuṃsakena <pageBreak edition="Myanmar" number="2.0008" /> pana catutthadivase sayantassa sadukkaṭapācittiyaṃ vattuṃ yuttaṃ. Kiñcāpettha pāḷiyaṃ paṇḍakavaseneva dukkaṭaṃ vuttaṃ, tadanulomikā pana purisaubhatobyañjanakena saha sayantassa iminā dukkaṭaṃ, purimena catutthadivase sadukkaṭapācittiyaṃ. Itthiubhatobyañjanako itthigatikovāti ayaṃ amhākaṃ khanti. Matitthiyā anāpattīti vadanti. Pācittiyavatthukasenāsanaṃ, tattha mātugāmena saddhiṃ nipajjanaṃ, sūriyatthaṅgamananti imānettha tīṇi aṅgāni.</paragraph>
    <centered line="38">Dutiyasahaseyyasikkhāpadavaṇṇanā niṭṭhitā.</centered>
    <subhead line="39">7. Dhammadesanāsikkhāpadavaṇṇanā</subhead>
    <paragraph line="40" number="60"> Sattame <bold>na yakkhenā</bold>tiādīnaṃ ‘‘aññatra viññunā’’ti iminā sambandho. Aññatra viññunā <pageBreak edition="Vipassana Research Institut" number="2.0008" /> purisaviggahena, na yakkhādināpīti evamattho gahetabboti adhippāyo. Tādisenapi hi saha ṭhitāya desetuṃ na vaṭṭati. Taṃtaṃdesabhāsāya atthaṃ yathāruci vaṭṭati eva.</paragraph>
    <paragraph line="41">Iriyāpathāparivattanaṃ, purisaṃ vā dvādasahatthūpacāre apakkosāpanaṃ ettha akiriyā. Vuttalakkhaṇassa dhammassa channaṃ vācānaṃ upari desanā, vuttalakkhaṇo mātugāmo, iriyāpathapaavattanābhāvo, viññūpurisābhāvo, apañhavissajjanāti imānettha pañca aṅgāni.</paragraph>
    <centered line="42">Dhammadesanāsikkhāpadavaṇṇanā niṭṭhitā.</centered>
    <subhead line="43">8. Bhūtārocanasikkhāpadavaṇṇanā</subhead>
    <paragraph line="44" number="77"> Aṭṭhame <bold>antarā</bold>ti parinibbānakālato pubbepi. <bold>Atikaḍḍhiyamānenā</bold>ti ‘‘vadatha, bhante, kiṃ tumhehi adhigata’’nti evaṃ nippīḷiyamānena atibaddhiyamānena. Tathārūpe paccaye sati vattabbameva. <bold>Sutapariyattisīlaguṇa</bold>nti ettha atthakusalatā sutaguṇo, pāḷipāṭhakusalatā pariyattiguṇoti daṭṭhabbaṃ. <bold>‘‘Cittakkhepassa vā abhāvā’’</bold>ti iminā khittacittavedanāṭṭatāpi ariyānaṃ natthīti dasseti.</paragraph>
    <paragraph line="45"><bold>Pubbe</bold><pageBreak edition="Myanmar" number="2.0009" /><bold>avuttehī</bold>ti catutthapārājike avuttehi. Idañca sikkhāpadaṃ paṇṇattiajaānanavasena ekantato acittakasamuṭṭhānameva hoti ariyānaṃ paṇṇattivītikkamābhāvā. Jhānalābhīnañca satthu āṇāvītikkamapaṭighacittassa jhānaparihānato bhūtārocanaṃ na sambhavati. Uttarimanussadhammassa bhūtatā, anupasampannassa ārocanaṃ, taṅkhaṇavijānanā, anaññāpadesoti imānettha cattāri aṅgāni.</paragraph>
    <centered line="46">Bhūtārocanasikkhāpadavaṇṇanā niṭṭhitā.</centered>
    <subhead line="47">9. Duṭṭhullārocanasikkhāpadavaṇṇanā</subhead>
    <paragraph line="48" number="78"> Navame <bold>tattha bhaveyyā</bold>ti tattha kassaci mati evaṃ bhaveyya. Aṭṭhakathāvacanameva upapattito daḷhaṃ katvā patiṭṭhapento <bold>‘‘imināpi ceta’’</bold>ntiādimāha.</paragraph>
    <paragraph line="49" number="82"><bold>Ādito pañca sikkhāpadānī</bold>ti pāṇātipātādīni pañca. <bold>Sesānī</bold>ti vikālabhojanādīni <pageBreak edition="Vipassana Research Institut" number="2.0009" />. Sukkavissaṭṭhiādi ajjhācārova. Antimavatthuṃ anajjhāpannassa bhikkhuno savatthuko saṅghādiseso, anupasampannassa ārocanaṃ, bhikkhusammutiyā abhāvoti imānettha tīṇi aṅgāni.</paragraph>
    <centered line="50">Duṭṭhullārocanasikkhāpadavaṇṇanā niṭṭhitā.</centered>
    <subhead line="51">10. Pathavīkhaṇanasikkhāpadavaṇṇanā</subhead>
    <paragraph line="52" number="86"> Dasame appapaṃsumattikāya pathaviyā anāpattivatthubhāvena vuttattā upaḍḍhapaṃsumattikāyapi pācittiyamevāti gahetabbaṃ. Na hetaṃ dukkaṭavatthūti sakkā vattuṃ jātājātavinimuttāya tatiyapathaviyā abhāvato.</paragraph>
    <paragraph line="53"><bold>Vaṭṭatī</bold>ti imasmiṃ ṭhāne pokkharaṇiṃ khaṇāti okāsassa aniyamitattā vaṭṭati. <bold>Imaṃ valliṃ khaṇā</bold>ti pathavīkhaṇanaṃ sandhāya vuttattā imināva sikkhāpadena āpatti, na bhūtagāmasikkhāpadena. Ubhayampi <pageBreak edition="Myanmar" number="2.0010" /> sandhāya vutte pana dvepi pācittiyā honti. <bold>Udakapappaṭako</bold>ti udake antobhūmiyaṃ paviṭṭhe tassa uparibhāgaṃ chādetvā tanukapaṃsu vā mattikā vā paṭalaṃ hutvā patamānā tiṭṭhati, tasmiṃ udake sukkhepi taṃ paṭalaṃ vātena calamānā tiṭṭhati, taṃ udakapappaṭako nāma.</paragraph>
    <paragraph line="54"><bold>Akatapabbhāre</bold>ti avaḷañjanaṭṭhānadassanatthaṃ vuttaṃ. Tādise eva hi vammikassa sambhavoti. <bold>Mūsikukkaraṃ</bold> nāma mūsikāhi khanitvā bahi katapaṃsurāsi. <bold>Acchadana</bold>ntiādivuttattā ujukaṃ ākāsato patitavassodakena ovaṭṭhameva jātapathavī hoti, na chadanādīsu patitvā tato pavattaudakena tintanti veditabbaṃ. <bold>Maṇḍapatthambha</bold>nti sākhāmaṇḍapatthambhaṃ. <bold>Uccāletvā</bold>ti ukkhipitvā. <bold>Tato</bold>ti purāṇasenāsanato.</paragraph>
    <paragraph line="55" number="88"><bold>Mahāmattika</bold>nti bhittilepanaṃ. Jātapathavitā, tathāsaññitā, khaṇanakhaṇāpanānaṃ aññataranti imānettha tīṇi aṅgāni.</paragraph>
    <centered line="56">Pathavīkhaṇanasikkhāpadavaṇṇanā niṭṭhitā.</centered>
    <centered line="57">Niṭṭhito musāvādavaggo paṭhamo.</centered>
    <title line="58">2. Bhūtagāmavaggo</title>
    <subhead line="59">1. Bhūtagāmasikkhāpadavaṇṇanā</subhead>
    <paragraph line="60" number="89"> Dutiyavaggassa <pageBreak edition="Vipassana Research Institut" number="2.0010" /> paṭhame <bold>niggahetuṃ asakkonto</bold>ti sākhaṭṭhakavimāne sākhāya chijjamānāya chijjante tattha achedanatthāya devatāya upanītaṃ puttaṃ disvāpi kuṭhārinikkhepavegaṃ nivattetuṃ asakkontoti attho. <bold>Rukkhadhamme</bold>ti rukkhassa pavattiyaṃ. Rukkhānaṃ viya chedanādīsu akuppanañhi rukkhadhammo nāma.</paragraph>
    <paragraph line="61"><bold>Uppatita</bold>nti uppannaṃ. <bold>Bhanta</bold>nti dhāvantaṃ. <bold>Vāraye</bold>ti niggaṇheyya. <bold>Itaro</bold>ti uppannaṃ kodhaṃ aniggaṇhanto rājauparājādīnaṃ rasmimattaggāhakajano viya na uttamasārathīti attho. <bold>Visaṭaṃ sappavisa</bold>nti sarīre dāṭhāvaṇānusārena vitthiṇṇaṃ byāpetvā ṭhitaṃ kaṇhasappavisaṃ viya. <bold>Jahāti orapāra</bold>nti pañcorambhāgiyasaññojanāni tatiyamaggena jahāti. ‘‘Orapāra’’nti hi orimatīraṃ vuccati <pageBreak edition="Myanmar" number="2.0011" />. Atha vā <bold>so</bold>ti tatiyamaggena kodhaṃ vinetvā ṭhito bhikkhu arahattamaggena orapāraṃ jahātīti attho. Tattha <bold>oraṃ</bold> nāma sakattabhāvo, ajjhattikāni vā āyatanāni. <bold>Pāraṃ</bold> nāma paraattabhāvo, bāhirāni vā āyatanāni. Tadubhaye pana chandarāgaṃ jahanto ‘‘jahāti orimapāra’’nti vuccati.</paragraph>
    <paragraph line="62" number="90"><bold>Bhavantī</bold>ti vaḍḍhanti. <bold>Ahuvuntī</bold>ti babhūvu. Tenāha <bold>‘‘jātā vaḍḍhitā’’</bold>ti. <bold>Bhūtānaṃ gāmo</bold>ti mahābhūtānaṃ haritatiṇādibhāvena samaggānaṃ samūho. Tabbinimuttassa gāmassa abhāvaṃ dassetuṃ <bold>‘‘bhūtā eva vā gāmo’’</bold>ti vuttaṃ. <bold>Pātabya</bold>-saddassa <bold>pā</bold> pāneti dhātvatthaṃ sandhāyāha <bold>‘‘paribhuñjitabbatā’’</bold>ti. Sā ca pātabyatā chedanādi eva hotīti āha <bold>‘‘tassā…pe… bhūtagāmassa jātā chedanādipaccayā’’</bold>ti.</paragraph>
    <paragraph line="63" number="91"><bold>Jāta</bold>-saddo ettha vijātapariyāyoti ‘‘puttaṃ vijātā itthī’’tiādīsu viya pasūtavacanoti āha <bold>‘‘pasūtānī’’</bold>ti, nibbattapaṇṇamūlānīti attho.</paragraph>
    <paragraph line="64"><bold>Tāni</bold><pageBreak edition="Vipassana Research Institut" number="2.0011" /><bold>dassento</bold>ti tāni bījāni dassento. Kāriyadassanamukheneva kāraṇañca gahitanti āha <bold>‘‘bījato nibbattena bījaṃ dassita’’</bold>nti.</paragraph>
    <paragraph line="65" number="92"><bold>‘‘Bījato sambhūto bhūtagāmo bīja’’</bold>nti iminā uttarapadalopena ‘‘padumagacchato nibbattaṃ pupphaṃ paduma’’ntiādīsu viyāyaṃ vohāroti dasseti. <bold>Yaṃ bījaṃ bhūtagāmo nāma hotī</bold>ti nibbattapaṇṇamūlaṃ sandhāya vadati. <bold>Yathāruta</bold>nti yathāpāṭhaṃ.</paragraph>
    <paragraph line="66"><bold>‘‘Sañciccā’’</bold>ti vuttattā sarīre laggabhāvaṃ ñatvāpi uṭṭhahati, ‘‘taṃ uddharissāmī’’tisaññāya abhāvato vaṭṭati. <bold>Anantaka</bold>-ggahaṇena sāsapamattikā gahitā, nāmañhetaṃ tassā sevālajātiyā. Mūlapaṇṇānaṃ abhāvena <bold>‘‘asampuṇṇabhūtagāmo nāmā’’</bold>ti vuttaṃ. So bījagāmena saṅgahitoti. Avaḍḍhamānepi bhūtagāmamūlakattā vuttaṃ <bold>‘‘amūlakabhūtagāme saṅgahaṃ gacchatī’’</bold>ti. Nāḷikerassa āveṇikaṃ katvā vadati.</paragraph>
    <paragraph line="67"><bold>Seleyyakaṃ</bold><pageBreak edition="Myanmar" number="2.0012" /> nāma silāya sambhūtā ekā gandhajāti. <bold>Pupphitakālato paṭṭhāyā</bold>ti vikasitakālato pabhuti. <bold>Chattakaṃ gaṇhanto</bold>ti vikasitaṃ gaṇhanto. Makuḷaṃ pana rukkhattacaṃ akopentenapi gahetuṃ na vaṭṭati, phullaṃ vaṭṭati. <bold>Hatthakukkuccenā</bold>ti hatthacāpallena.</paragraph>
    <paragraph line="68"><bold>‘‘Pānīyaṃ na vāsetabba’’</bold>nti idaṃ attano pivanapānīyaṃ sandhāya vuttaṃ, aññesaṃ pana vaṭṭati anuggahitattā. Tenāha <bold>‘‘attanā khāditukāmenā’’</bold>ti. <bold>Yesaṃ rukkhānaṃ sākhā ruhatī</bold>ti mūlaṃ anotāretvā paṇṇamattaniggamanamattenapi vaḍḍhati. Tattha kappiyampi akaronto chinnanāḷikeraveḷudaṇḍādayo kopetuṃ vaṭṭati.</paragraph>
    <paragraph line="69"><bold>‘‘Caṅkamitaṭṭhānaṃ dassessāmī’’</bold>ti vuttattā kevalaṃ caṅkamanādhippāyena vā maggagamanādhippāyena vā akkamantassa, tiṇānaṃ upari nisīdanādhippāyena nisīdantassa ca doso natthi.</paragraph>
    <paragraph line="70"><bold>Samaṇakappehī</bold>ti samaṇānaṃ kappiyavohārehi, abījanibbaṭṭabījānipi kappiyabhāvato ‘‘samaṇakappānī’’ti vuttāni. <bold>Abījaṃ</bold> nāma taruṇaambaphalādīni. Nibbaṭṭetabbaṃ viyojetabbaṃ bījaṃ yasmiṃ, taṃ panasādi <bold>nibbaṭṭabījaṃ</bold> nāma. <bold>Kappiyanti vatvāvā</bold>ti pubbakālakiriyāvasena vuttepi vacanakkhaṇeva aggisatthādinā bījagāme vaṇaṃ kātabbanti vacanato pana pubbe kātuṃ na vaṭṭati, tañca dvidhā akatvā chedanabhedanameva dassetabbaṃ. Karontena ca bhikkhunā ‘‘kappiyaṃ karohī’’ti <pageBreak edition="Vipassana Research Institut" number="2.0012" /> yāya kāyaci bhāsāya vutteyeva kātabbaṃ. <bold>Bījagāmaparimocanatthaṃ puna kappiyaṃ kāretabba</bold>nti kārāpanassa paṭhamameva adhikatattā. <bold>‘‘Kaṭāhepi kātuṃ vaṭṭatī’’</bold>ti vuttattā kaṭāhato nīhatāya miñjāya vā bīje vā yattha katthaci vijjhituṃ vaṭṭati eva. Bhūtagāmo, bhūtagāmasaññitā, vikopanaṃ vā vikopāpanaṃ vāti imānettha tīṇi aṅgāni.</paragraph>
    <centered line="71">Bhūtagāmasikkhāpadavaṇṇanā niṭṭhitā.</centered>
    <subhead line="72">2. Aññavādakasikkhāpadavaṇṇanā</subhead>
    <paragraph line="73" number="94"> Dutiye <bold>aññaṃ vacana</bold>nti yaṃ dosavibhāvanatthaṃ parehi vuttavacanaṃ taṃ tassa ananucchavikena aññena vacanena paṭicarati.</paragraph>
    <paragraph line="74" number="98"> Yadetaṃ <pageBreak edition="Myanmar" number="2.0013" /> aññenaññaṃ paṭicaraṇavasena pavattavacanaṃ, tadeva pucchitamatthaṃ ṭhapetvā aññaṃ vadati pakāsetīti aññavādakanti āha <bold>‘‘aññenaññaṃ paṭicaraṇassetaṃ nāma’’</bold>nti. <bold>Tuṇhībhūtassetaṃ nāma</bold>nti tuṇhībhāvassetaṃ nāmaṃ, ayameva vā pāṭho. <bold>Aññavādakaṃ āropetu</bold>nti aññavāde āropetuṃ. <bold>Vihesaka</bold>nti vihesakattaṃ.</paragraph>
    <paragraph line="75" number="99"> Pāḷiyaṃ <bold>na ugghāṭetukāmo</bold>ti paṭicchādetukāmo.</paragraph>
    <paragraph line="76" number="100"><bold>Anāropite aññavādake</bold>ti vuttadukkaṭaṃ pāḷiyaṃ āgataaññenaññapaṭicaraṇavasena yujjati, aṭṭhakathāyaṃ āgatanayena pana musāvādena aññenaññaṃ paṭicarantassa pācittiyena saddhiṃ dukkaṭaṃ, āropite imināva pācittiyaṃ. Keci pana ‘‘musāvādapācittiyena saddhiṃ pācittiyadvaya’’nti vadanti, vīmaṃsitabbaṃ. Ādikammikassapi musāvāde imināva anāpattīti daṭṭhabbaṃ. Dhammakammena āropitatā, āpattiyā vā vatthunā vā anuyuñjiyamānatā, chādetukāmatāya aññenaññaṃ paṭicaraṇaṃ, tuṇhībhāvo cāti imānettha tīṇi aṅgāni.</paragraph>
    <centered line="77">Aññavādakasikkhāpadavaṇṇanā niṭṭhitā.</centered>
    <subhead line="78">3. Ujjhāpanakasikkhāpadavaṇṇanā</subhead>
    <paragraph line="79" number="103"> Tatiye <pageBreak edition="Vipassana Research Institut" number="2.0013" /> cintāyanatthassa <bold>jhe</bold>-dhātussa anekatthatāya olokanatthasambhavato vuttaṃ <bold>‘‘olokāpentī’’</bold>ti. <bold>Chandāyā</bold>ti liṅgavipallāsoti āha <bold>‘‘chandenā’’</bold>ti.</paragraph>
    <paragraph line="80" number="105"> Bhikkhuṃ lāmakato cintāpanatthaṃ aññesaṃ taṃ avaṇṇakathanaṃ <bold>ujjhāpanaṃ</bold> nāma. Aññesaṃ pana avatvā aññamaññaṃ samullapanavasena bhikkhuno dosappakāsanaṃ <bold>khiyyanaṃ</bold> nāmāti ayametesaṃ bhedo.</paragraph>
    <paragraph line="81" number="106"><bold>Aññaṃ anupasampannaṃ ujjhāpetī</bold>ti aññena anupasampannena ujjhāpeti. <bold>Tassa vā taṃ santike</bold>ti tassa anupasampannassa santike taṃ saṅghena sammataṃ upasampannaṃ khiyyati. Idhāpi musāvādena ujjhāpanādīnaṃ sambhavato dukkaṭaṭṭhānāni ca ādikammikassa anāpatti ca iminā eva sikkhāpadena vuttāti <pageBreak edition="Myanmar" number="2.0014" /> veditabbaṃ sabbattha musāvādapācittiyassa anivattito. Dhammakammena sammatatā, upasampannatā, agatigamanābhāvo, tassa avaṇṇakāmatā, yassa santike vadati. Tassa upasampannatā, ujjhāpanaṃ vā khiyyanaṃ vāti imānettha cha aṅgāni.</paragraph>
    <centered line="82">Ujjhāpanakasikkhāpadavaṇṇanā niṭṭhitā.</centered>
    <subhead line="83">4. Paṭhamasenāsanasikkhāpadavaṇṇanā</subhead>
    <paragraph line="84" number="110"> Catutthe <bold>apaññāte</bold>ti appasiddhe. Imaṃ pana aṭṭha māse maṇḍapādīsu ṭhapanasaṅkhātaṃ atthavisesaṃ gahetvā bhagavatā paṭhamameva sikkhāpadaṃ paññattanti adhippāyaṃ ‘‘anujānāmi, bhikkhave, aṭṭhamāse’’tiādivacanena anupaññattisadisena pakāsetvā visuṃ anupaññatti na vuttā. <bold>Parivāre</bold> panetaṃ anujānanavacanaṃ anupaññattiṭṭhānanti ‘‘ekā anupaññattī’’ti (pari. 65-67) vuttaṃ.</paragraph>
    <paragraph line="85"><bold>Navavāyimo</bold>ti adhunā suttena vītakacchena paliveṭhitamañco. <bold>Onaddho</bold>ti kappiyacammena onaddho. Te hi vassena sīghaṃ na nassanti. <bold>‘‘Ukkaṭṭhaabbhokāsiko’’</bold>ti idaṃ tassa sukhapaṭipattidassanamattaṃ, ukkaṭṭhassāpi pana cīvarakuṭi vaṭṭateva. <bold>Kāyānugatikattā</bold>ti bhikkhuno tattheva nisīdanabhāvaṃ dīpeti, tena ca vassabhayena sayaṃ aññattha gacchantassa āpattīti dasseti <pageBreak edition="Vipassana Research Institut" number="2.0014" />. Abbhokāsikānaṃ temanatthāya niyametvā dāyakehi dinnampi attānaṃ rakkhantena rakkhitabbameva.</paragraph>
    <paragraph line="86"><bold>‘‘Valāhakānaṃ anuṭṭhitabhāvaṃ sallakkhetvā’’</bold>ti iminā gimhānepi meghe uṭṭhite abbhokāse nikkhipituṃ na vaṭṭatīti dīpeti. <bold>Tatra tatrā</bold>ti cetiyaṅgaṇādike tasmiṃ tasmiṃ abbhokāse niyametvā nikkhittā. <bold>Majjhato paṭṭhāya pādaṭṭhānābhimukhā</bold>ti yattha samantato sammajjitvā aṅgaṇamajjhe sabbadā kacavarassa saṅkaḍḍhanena majjhe vālikā sañcitā hoti. Tattha kattabbavidhidassanatthaṃ vuttaṃ. Uccavatthupādaṭṭhānābhimukhaṃ vā vālikā haritabbā. Yattha vā pana koṇesu vālikā sañcitā, tattha tato paṭṭhāya aparadisābhimukhā haritabbāti keci atthaṃ vadanti. Keci pana ‘‘sammaṭṭhaṭṭhānassa <pageBreak edition="Myanmar" number="2.0015" /> padavaḷañjena avikopanatthāya sayaṃ asammaṭṭhaṭṭhāne ṭhatvā attano pādābhimukhaṃ vālikā haritabbāti vutta’’nti vadanti, tattha ‘‘majjhato paṭṭhāyā’’ti vacanassa payojanaṃ na dissati.</paragraph>
    <paragraph line="87" number="111"> Vaṅkapādatāmattena kuḷīrapādakassa sesehi viseso, na aṭanīsu pādappavesanavisesenāti dassetuṃ <bold>‘‘yo vā pana kocī’’</bold>tiādi vuttaṃ. <bold>Tassā</bold>ti upasampannasseva.</paragraph>
    <paragraph line="88"><bold>Nisīditvā…pe… pācittiya</bold>nti ettha meghuṭṭhānābhāvaṃ ñatvā ‘‘pacchā āgantvā uddharissāmī’’ti ābhogena gacchantassa anāpatti, tena punāgantabbameva. <bold>Kappaṃ labhitvā</bold>ti ‘‘gaccha, mā idha tiṭṭhā’’ti vuttavacanaṃ labhitvā.</paragraph>
    <paragraph line="89"><bold>Āvāsikānaṃyeva palibodho</bold>ti āgantukesu kiñci avatvā nisīditvā ‘‘āvāsikā eva uddharissantī’’ti gatesupi āvāsikānameva palibodho. <bold>Mahāpaccarivāde</bold> pana ‘‘idaṃ amhāka’’nti avatvāpi nisinnānamevāti adhippāyo. ‘‘Santharitvā vā santharāpetvā vā’’ti vuttattā anāṇattiyā paññāpitattāpi dukkaṭe kāraṇaṃ vuttaṃ. <bold>Ussārako</bold>ti sarabhāṇako. So hi uddhaṃ uddhaṃ pāḷipāṭhaṃ sāreti pavattetīti ussārakoti vuccati.</paragraph>
    <paragraph line="90" number="112"><bold>Vaṇṇānurakkhaṇatthaṃ katā</bold>ti paṭakhaṇḍādīhi sibbitvā katā. <bold>Bhūmiyaṃ attharitabbā</bold>ti cimilikāya sati tassā upari, asati suddhabhūmiyaṃ attharitabbā. <bold>‘‘Sīhacammādīnaṃ pariharaṇeyeva paṭikkhepo’’</bold>ti iminā mañcapīṭhādīsu attharitvā puna saṃharitvā ṭhapanādivasena <pageBreak edition="Vipassana Research Institut" number="2.0015" /> attano atthāya pariharaṇameva na vaṭṭati, bhūmattharaṇādivasena paribhogo pana attano pariharaṇaṃ na hotīti dasseti. <bold>Khandhake</bold> hi ‘‘antopi mañce paññattāni honti, bahipi mañce paññattāni hontī’’ti evaṃ attano attano atthāya mañcādīsu paññapetvā <bold>pariharaṇavatthusmiṃ</bold> –</paragraph>
    <indent line="91">‘‘Na, bhikkhave, mahācammāni dhāretabbāni sīhacammaṃ byagghacammaṃ dīpicammaṃ. Yo dhāreyya, āpatti dukkaṭassā’’ti (mahāva. 255) –</indent>
    <unindented line="92">Paṭikkhepo <pageBreak edition="Myanmar" number="2.0016" /> kato. Tasmā vuttanayenevettha adhippāyo daṭṭhabbo. <bold>Dārumayapīṭha</bold>nti phalakamayapīṭhameva. <bold>Pādakathalika</bold>nti adhotapādaṃ yasmiṃ ghaṃsantā dhovanti, taṃ dāruphalakādi.</unindented>
    <paragraph line="93" number="113"> ‘‘Āgantvā uddharissāmīti gacchatī’’ti vuttattā aññenapi kāraṇena anotāpentassapi āgamane sāpekkhassa anāpatti. Teneva <bold>mātikāṭṭhakathāyaṃ</bold> ‘‘mañcādīnaṃ saṅghikatā, vuttalakkhaṇe dese santharaṇaṃ vā santharāpanaṃ vā, apalibuddhatā, āpadāya abhāvo, nirapekkhatā, leḍḍupātātikkamo’’ti (kaṅkhā. aṭṭha. paṭhamasenāsanasikkhāpadavaṇṇanā) evamettha nirapekkhatāya saddhiṃ cha aṅgāni vuttāni.</paragraph>
    <centered line="94">Paṭhamasenāsanasikkhāpadavaṇṇanā niṭṭhitā.</centered>
    <subhead line="95">5. Dutiyasenāsanasikkhāpadavaṇṇanā</subhead>
    <paragraph line="96" number="116"> Pañcame <bold>pāvāro kojavo</bold>ti paccattharaṇatthāyeva ṭhapitā uggatalomā attharaṇavisesā. <bold>Ettakameva vutta</bold>nti aṭṭhakathāsu vuttaṃ. <bold>Senāsanato</bold>ti sabbapacchimasenāsanato.</paragraph>
    <paragraph line="97" number="117"><bold>Kurundaṭṭhakathāyaṃ</bold> vuttamevatthaṃ savisesaṃ katvā dassetuṃ <bold>‘‘kiñcāpi vutto’’</bold>tiādi āraddhaṃ. <bold>Vattabbaṃ natthī</bold>ti rukkhamūlassa pākaṭattā vuttaṃ. <bold>Palujjatī</bold>ti vinassati.</paragraph>
    <paragraph line="98" number="118"> Yena mañcaṃ vā pīṭhaṃ vā vīnanti, taṃ <bold>mañcapīṭhakavānaṃ</bold>. <bold>Siluccayaleṇa</bold>nti pabbataguhā. <bold>‘‘Āpucchanaṃ pana vatta’’</bold>nti iminā āpatti natthīti dasseti. Vuttalakkhaṇaseyyā, tassā <pageBreak edition="Vipassana Research Institut" number="2.0016" /> saṅghikatā, vuttalakkhaṇe vihāre santharaṇaṃ vā santharāpanaṃ vā, apalibuddhatā, āpadāya abhāvo, anapekkhassa disāpakkamanaṃ, upacārasīmātikkamoti imānettha satta aṅgāni.</paragraph>
    <centered line="99">Dutiyasenāsanasikkhāpadavaṇṇanā niṭṭhitā.</centered>
    <subhead line="100">6. Anupakhajjasikkhāpadavaṇṇanā</subhead>
    <paragraph line="101" number="119"> Chaṭṭhe <pageBreak edition="Myanmar" number="2.0017" /><bold>anupavisitvā</bold>ti samīpaṃ pavisitvā.</paragraph>
    <paragraph line="102" number="122"><bold>Upacāraṃ ṭhapetvā</bold>ti diyaḍḍhahatthūpacāraṃ ṭhapetvā. Saṅghikavihāratā, anuṭṭhāpanīyabhāvajānanaṃ, sambādhetukāmatā, upacāre nisīdanaṃ vā nipajjanaṃ vāti imānettha cattāri aṅgāni.</paragraph>
    <centered line="103">Anupakhajjasikkhāpadavaṇṇanā niṭṭhitā.</centered>
    <subhead line="104">7. Nikkaḍḍhanasikkhāpadavaṇṇanā</subhead>
    <paragraph line="105" number="126"> Sattame <bold>koṭṭhakānī</bold>ti dvārakoṭṭhakāni.</paragraph>
    <paragraph line="106" number="128"><bold>‘‘Sakalasaṅghārāmato nikkaḍḍhituṃ na vaṭṭatī’’</bold>ti idaṃ ananurūpato vuttaṃ. Pāpagarahitāya hi akupitacittena nikkaḍḍhāpentassa iminā sikkhāpadena āpatti natthi ‘‘kupito anattamano’’ti vuttattā. Aññāpekkhā āpatti na dissati. Pāḷiyaṃ <bold>‘‘alajjiṃ nikkaḍḍhatī’’</bold>tiādīsu cittassa lahuparivattitāya antarantarā kope uppannepi anāpatti alajjitādipaccayeneva nikkaḍḍhanassa āraddhattā. Saṅghikavihāro, upasampannassa bhaṇḍanakārakabhāvādivinimuttatā, kopena nikkaḍḍhanaṃ vā nikkaḍḍhāpanaṃ vāti imānettha tīṇi aṅgāni.</paragraph>
    <centered line="107">Nikkaḍḍhanasikkhāpadavaṇṇanā niṭṭhitā.</centered>
    <subhead line="108">8. Vehāsakuṭisikkhāpadavaṇṇanā</subhead>
    <paragraph line="109" number="129"> Aṭṭhamaṃ <pageBreak edition="Vipassana Research Institut" number="2.0017" /> uttānameva. Saṅghiko vihāro, asīsaghaṭṭavehāsakuṭi, heṭṭhāparibhogatā, apaṭāṇidinne āhaccapādake nisīdanaṃ vā nipajjanaṃ vāti imānettha cattāri aṅgāni.</paragraph>
    <centered line="110">Vehāsakuṭisikkhāpadavaṇṇanā niṭṭhitā.</centered>
    <subhead line="111">9. Mahallakavihārasikkhāpadavaṇṇanā</subhead>
    <paragraph line="112" number="135"> Navame <pageBreak edition="Myanmar" number="2.0018" /> ‘‘mahallako nāma vihāro sassāmiko’’ti vuttattā saññācikāya kuṭiyā anāpattīti vadanti. <bold>Yassā</bold>ti vihārassa. <bold>Sā aparipūrūpacārāpi hotī</bold>ti vivariyamānaṃ kavāṭaṃ yaṃ bhittiṃ āhanati, sā sāmantā kavāṭavitthārappamāṇā upacārarahitāpi hotīti attho. Ālokaṃ vātapānaṃ sandheti ghaṭayatīti <bold>ālokasandhī</bold>ti kavāṭaṃ vuccati. Dvāravātapānūpacārato aññattha punappunaṃ limpanādiṃ karontassa piṇḍagaṇanāya pācittiyaṃ.</paragraph>
    <paragraph line="113">Keci pana ‘‘pāḷiyaṃ pācittiyassa avuttattā dukkaṭa’’nti vadanti. <bold>Adhiṭṭhātabba</bold>nti saṃvidhātabbaṃ. <bold>Harite ṭhito adhiṭṭhāti. Āpatti dukkaṭassā</bold>ti haritayutte khette ṭhatvā chādentassa dukkaṭanti attho. Keci pana ‘‘tādise khette vihāraṃ karontassa dukkaṭa’’nti vadanti, taṃ pāḷiyā na sameti.</paragraph>
    <paragraph line="114" number="136"><bold>Ujukameva chādana</bold>nti chādanamukhavaṭṭito paṭṭhāya yāva piṭṭhivaṃsakūṭāgārakaṇṇikādi, tāva iṭṭhakādīhi ujukaṃ chādanaṃ. Iminā pana yena sabbasmiṃ vihāre ekavāraṃ chādite taṃ chādanaṃ ekamagganti gahetvā pāḷiyaṃ ‘‘dve magge’’tiādi vuttaṃ. Pariyāyena chādanampi imināva nayena yojetabbanti vadanti, taṃ ‘‘punappunaṃ chādāpesī’’ti imāya pāḷiyā ca ‘‘sabbampi cetaṃ chadanaṃ chadanūpari veditabba’’nti iminā aṭṭhakathāvacanena ca sameti.</paragraph>
    <paragraph line="115">Pāḷiyaṃ ‘‘maggena chādentassa pariyāyena chādentassā’’ti idañca iṭṭhakādīhi, tiṇapaṇṇehi ca chādanappakārabhedadassanatthaṃ vuttaṃ. Keci pana ‘‘pantiyā chāditassa chadanassa upari chadanamukhavaṭṭito paṭṭhāya uddhaṃ ujukameva ekavāraṃ chādanaṃ ekamagganti gahetvā ‘dve magge’tiādi <pageBreak edition="Vipassana Research Institut" number="2.0018" /> vuttaṃ, na pana sakalavihārachādanaṃ. Esa nayo pariyāyena chādanepī’’ti vadanti, taṃ pāḷiaṭṭhakathāhi na sameti.</paragraph>
    <paragraph line="116"><bold>Tatiyāya magga</bold>nti ettha <bold>tatiyāyā</bold>ti upayogatthe sampadānavacanaṃ, tatiyaṃ magganti attho. Ayameva vā pāṭho. <bold>Tiṇapaṇṇehi labbhatī</bold>ti tiṇapaṇṇehi chādetvā upari ullittāvalittakaraṇaṃ sandhāya vuttaṃ. Kevalaṃ <pageBreak edition="Myanmar" number="2.0019" /> tiṇakuṭiyā hi anāpatti vuttā. <bold>Tiṇṇaṃ maggāna</bold>nti maggavasena chāditānaṃ tiṇṇaṃ chadanānaṃ. <bold>Tiṇṇaṃ pariyāyāna</bold>nti etthāpi eseva nayo. Mahallakavihāratā, attano vāsāgāratā, uttari adhiṭṭhānanti imānettha tīṇi aṅgāni.</paragraph>
    <centered line="117">Mahallakavihārasikkhāpadavaṇṇanā niṭṭhitā.</centered>
    <subhead line="118">10. Sappāṇakasikkhāpadavaṇṇanā</subhead>
    <paragraph line="119" number="140"> Dasame <bold>mātikāyaṃ</bold> sappāṇakaudakaṃ tiṇena vā mattikāya vā siñceyya, chaḍḍeyyāti attho. Atha vā udakaṃ gahetvā bahi siñceyya, tasmiñca udake tiṇaṃ vā mattikaṃ vā āharitvā pakkhipeyyāti ajjhāharitvā attho veditabbo. Tenāha <bold>‘‘sakaṭabhāramattañcepī’’</bold>tiādi. <bold>Ida</bold>nti tiṇamattikapakkhipanavidhānaṃ. <bold>Vutta</bold>nti mātikāyaṃ ‘‘tiṇaṃ vā mattikaṃ vā’’ti evaṃ vuttaṃ, aṭṭhakathāsu vā vuttaṃ.</paragraph>
    <paragraph line="120">Idañca sikkhāpadaṃ bāhiraparibhogaṃ sandhāya vatthuvasena vuttaṃ abbhantaraparibhogassa visuṃ vakkhamānattā. Tadubhayampi ‘‘sappāṇaka’’nti katvā vadhakacittaṃ vināva siñcane paññattattā ‘‘paṇṇattivajja’’nti vuttaṃ. Vadhakacitte pana sati sikkhāpadantareneva pācittiyaṃ, na imināti daṭṭhabbaṃ. Udakassa sappāṇakatā, ‘‘siñcanena pāṇakā marissantī’’ti jānanaṃ, tādisameva ca udakaṃ vinā vadhakacetanāya kenacideva karaṇīyena tiṇādīnaṃ siñcananti imānettha cattāri aṅgāni.</paragraph>
    <centered line="121">Sappāṇakasikkhāpadavaṇṇanā niṭṭhitā.</centered>
    <centered line="122">Niṭṭhito senāsanavaggo dutiyo.</centered>
    <centered line="123">‘‘Bhūtagāmavaggo’’tipi etasseva nāmaṃ.</centered>
    <title line="124">3. Ovādavaggo</title>
    <subhead line="125">1. Ovādasikkhāpadavaṇṇanā</subhead>
    <paragraph line="126" number="144"> Tatiyavaggassa <pageBreak edition="Myanmar" number="2.0020" /><pageBreak edition="Vipassana Research Institut" number="2.0019" /> paṭhame <bold>tiracchānabhūta</bold>nti tirokaraṇabhūtaṃ, bāhirabhūtanti attho. <bold>Samiddho</bold>ti paripuṇṇo. <bold>Sahitattho</bold> atthayutto. Atthagambhīratādinā <bold>gambhīro</bold>.</paragraph>
    <paragraph line="127" number="145-147"><bold>Parato</bold>ti uttari. <bold>Karontovā</bold>ti paribāhire karonto. <bold>Vibhaṅge</bold>ti jhānavibhaṅge. <bold>Caraṇa</bold>nti nibbānagamanāya pādaṃ.</paragraph>
    <paragraph line="128"><bold>Yadassā</bold>ti yaṃ assa. <bold>Dhāretī</bold>ti avinassamānaṃ dhāreti. <bold>Parikathanattha</bold>nti pakiṇṇakakathāvasena paricchinnadhammakathanatthaṃ. <bold>Tisso anumodanā</bold>ti saṅghabhattādīsu dānānisaṃsappaṭisaṃyuttā <bold>nidhikuṇḍasuttā</bold>di (khu. pā. 8.1 ādayo) -anumodanā, gehappavesamaṅgalādīsu <bold>maṅgalasuttā</bold>di (khu. pā. 5.1 ādayo; su. ni. maṅgalasutta) -anumodanā, matakabhattādiamaṅgalesu <bold>tirokuṭṭā</bold>di (khu. pā. 7.1 ādayo; pe. va. 14 ādayo) -anumodanāti imā tisso anumodanā. <bold>Kammākammavinicchayo</bold>ti parivārāvasāne <bold>kammavagge</bold> (pari. 482 ādayo) vuttavinicchayo. <bold>Samādhivasenā</bold>ti samathapubbakavasena. <bold>Vipassanāvasena vā</bold>ti diṭṭhivisuddhiādikāya sukkhavipassanāya vasena. Attano sīlarakkhaṇatthaṃ aparānapekkhatāya yena kāmaṃ gantuṃ catasso disā arahati, assa vā santi, tāsu vā sādhūti <bold>cātuddiso</bold>.</paragraph>
    <paragraph line="129"><bold>Abhivinaye</bold>ti pātimokkhasaṃvarasaṅkhāte saṃvaravinaye, tappakāsake vā vinayapiṭake. <bold>Vinetu</bold>nti sikkhāpetuṃ pakāsetuṃ. <bold>Paguṇā vācuggatā</bold>ti pāṭhato ca atthato ca paguṇā mukhe sannidhāpanavasena vācuggatā kātabbā. Atthamattavasenapettha yojanaṃ karonti. <bold>Abhidhamme</bold>ti lakkhaṇarasādivasena paricchinne nāmarūpadhamme. Pubbe kira mahātherā pariyattianantaradhānāya ekekassa gaṇassa dīghanikāyādiekekadhammakoṭṭhāsaṃ niyyātentā ‘‘tumhe etaṃ pāḷito ca aṭṭhakathāto ca pariharatha, sakkontā uttaripi uggaṇhathā’’ti evaṃ sakaladhammaṃ ganthavasena niyyātenti, tattha te ca bhikkhū ganthanāmena dīghabhāṇakā majjhimabhāṇakāti voharīyanti, te ca <pageBreak edition="Vipassana Research Institut" number="2.0020" /> attano bhārabhūtaṃ koṭṭhāsaṃ pariccajitvā aññaṃ <pageBreak edition="Myanmar" number="2.0021" /> uggahetuṃ na labhanti. Taṃ sandhāyāha <bold>‘‘sace majjhimabhāṇako hotī’’</bold>tiādi.</paragraph>
    <paragraph line="130">Tattha <bold>heṭṭhimā vā tayo vaggā</bold>ti mahāvaggato heṭṭhimā sagāthakavaggo (saṃ. ni. 1.1 ādayo), nidānavaggo (saṃ. ni. 2.1 ādayo), khandhavaggoti (saṃ. ni. 3.1 ādiyo) ime tayo vaggā. <bold>Tikanipātato paṭṭhāya heṭṭhā</bold>ti ekakanipātadukanipāte sandhāya vuttaṃ. Dhammapadampi saha vatthunā jātakabhāṇakena attano jātakena saddhiṃ uggahetabbaṃ. <bold>Tato oraṃ na vaṭṭatī</bold>ti mahāpaccarivādassa adhippāyo. <bold>Tato tato</bold>ti dīghanikāyādito. Uccinitvā uggahitaṃ saddhammassa ṭhitiyā, bhikkhunopi pubbāparānusandhiādikusalatāya ca na hotīti ‘‘taṃ na vaṭṭatī’’ti paṭikkhittaṃ. <bold>Abhidhamme kiñci uggahetabbanti na vutta</bold>nti ettha yasmā vinaye kusalattikādivibhāgo, suttantesu samathavipassanāmaggo ca abhidhammapāṭhaṃ vinā na viññāyati, andhakāre paviṭṭhakālo viya hoti, tasmā suttavinayānaṃ gahaṇavasena abhidhammaggahaṇaṃ vuttamevāti visuṃ na vuttanti veditabbaṃ. Yathā ‘‘bhojanaṃ bhuñjitabba’’nti vutte ‘‘byañjanaṃ khāditabba’’nti avuttampi vuttameva hoti tadavinābhāvato, evaṃsampadamidaṃ daṭṭhabbaṃ.</paragraph>
    <paragraph line="131"><bold>Parimaṇḍalapadabyañjanāyā</bold>ti parimaṇḍalāni paripuṇṇāni padesu sithiladhanitādibyañjanāni yassaṃ, tāya. Purassa esāti <bold>porī,</bold> nagaravāsīnaṃ kathāti attho. <bold>Anelagaḷāyā</bold>ti ettha <bold>elā</bold>ti kheḷaṃ taggaḷanavirahitāya. <bold>Kalyāṇavākkaraṇo</bold>ti ettha vācā eva vākkaraṇaṃ, udāharaṇaghoso. Kalyāṇaṃ madhuraṃ vākkaraṇamassāti kalyāṇavākkaraṇo. Upasampannāya methuneneva abhabbo hoti, na sikkhamānāsāmaṇerīsūti āha <bold>‘‘bhikkhuniyā kāyasaṃsaggaṃ vā’’</bold>tiādi.</paragraph>
    <paragraph line="132" number="148"><bold>Garukehī</bold>ti garukabhaṇḍehi. <bold>Ekatoupasampannāyā</bold>ti upayogatthe bhummavacanaṃ. <bold>Bhikkhūnaṃ santike upasampannā</bold> nāma parivattaliṅgā vā pañcasatasākiyāniyo vā. Etā pana ekatoupasampannā ovadantassa pācittiyameva.</paragraph>
    <paragraph line="133" number="149"><bold>Na nimantitā hutvā gantukāmā</bold>ti nimantitā hutvā bhojanapariyosāne gantukāmā na honti, tattheva vasitukāmā hontīti <pageBreak edition="Myanmar" number="2.0022" /> attho. <bold>Yato</bold>ti bhikkhunupassayato. <bold>Yācitvā</bold>ti ‘‘tumhehi ānītaovādeneva mayampi vasissāmā’’ti yācitvā. <bold>Tatthā</bold>ti tasmiṃ bhikkhunupassaye. Abhikkhukāvāse vassaṃ vasantiyā pācittiyaṃ, apagacchantiyā dukkaṭaṃ.</paragraph>
    <paragraph line="134">Imāsu <pageBreak edition="Vipassana Research Institut" number="2.0021" /> katarāpatti pariharitabbāti codanaṃ pariharanto āha <bold>‘‘sā rakkhitabbā’’</bold>ti. Sā vassānugamanamūlikā āpatti rakkhitabbā, itarāya anāpattikāraṇaṃ atthīti adhippāyo. Tenāha <bold>‘‘āpadāsu hī’’</bold>tiādi.</paragraph>
    <paragraph line="135"><bold>Ovādatthāyā</bold>ti ovāde yācanatthāya. <bold>Dve tisso</bold>ti dvīhi tīhi, karaṇatthe cetaṃ paccattavacanaṃ. <bold>Pāsādikenā</bold>ti pasādajanakena kāyakammādinā. <bold>Sampādetū</bold>ti tividhaṃ sikkhaṃ sampādetu. Asammatatā, bhikkhuniyā paripuṇṇūpasampannatā, ovādavasena aṭṭhagarudhammadānanti imānettha tīṇi aṅgāni.</paragraph>
    <centered line="136">Ovādasikkhāpadavaṇṇanā niṭṭhitā.</centered>
    <subhead line="137">2. Atthaṅgatasikkhāpadavaṇṇanā</subhead>
    <paragraph line="138" number="153"> Dutiye <bold>kokanada</bold>nti padumavisesaṃ, taṃ kira bahupattaṃ vaṇṇasampannaṃ. Ayañhettha attho – yathā kokanadasaṅkhātaṃ padumaṃ, evaṃ phullamukhapadumaṃ avītaguṇagandhaṃ nimmale antalikkhe ādiccaṃ viya ca attano tejasā tapantaṃ tato eva virocamānaṃ aṅgehi niccharaṇakajutiyā aṅgīrasaṃ sammāsambuddhaṃ passāti. <bold>Rajoharaṇa</bold>nti sarīre rajaṃ puñchatīti rajoharaṇanti puñchanacoḷassa nāmaṃ. Obhāsavissajjanapubbakā bhāsitagāthā <bold>obhāsagāthā</bold> nāma. <bold>Visuddhimaggā</bold>dīsu (visuddhi. 2.386) pana ‘‘rāgo rajo na ca pana reṇu vuccatī’’tiādi obhāsagāthā vuttā, na panesā ‘‘adhicetaso’’ti gāthā. Ayañca <bold>cūḷapanthakattherassa</bold> udānagāthāti udānapāḷiyaṃ natthi, <bold>ekudāniyattherassa</bold> (theragā. 1.67 ekudāniyattheragāthāvaṇṇanā) nāyaṃ udānagāthāti tattha vuttaṃ. Idha pana pāḷiyā eva vuttattā therassāpi udānagāthāti gahetabbaṃ. Idha ca agarudhammenāpi ovadato <pageBreak edition="Myanmar" number="2.0023" /> pācittiyameva. Atthaṅgatasūriyatā, paripuṇṇūpasampannatā, ovadananti imānettha tīṇi aṅgāni.</paragraph>
    <centered line="139">Atthaṅgatasikkhāpadavaṇṇanā niṭṭhitā.</centered>
    <subhead line="140">3. Bhikkhunupassayasikkhāpadavaṇṇanā</subhead>
    <paragraph line="141" number="162"> Tatiyaṃ <pageBreak edition="Vipassana Research Institut" number="2.0022" /> uttānameva. Upassayūpagamanaṃ, paripuṇṇūpasampannatā, samayābhāvo, garudhammehi ovadananti imānettha cattāri aṅgāni.</paragraph>
    <centered line="142">Bhikkhunupassayasikkhāpadavaṇṇanā niṭṭhitā.</centered>
    <subhead line="143">4. Āmisasikkhāpadavaṇṇanā</subhead>
    <paragraph line="144" number="164"> Catutthe āmisanirapekkhampi āmisahetu ovadatītisaññāya bhaṇantassapi anāpatti sacittakattā sikkhāpadassa. Sesamettha uttānameva. Upasampannatā, dhammena laddhasammutitā, anāmisantaratā, avaṇṇakāmatāya evaṃ bhaṇananti imānettha cattāri aṅgāni.</paragraph>
    <centered line="145">Āmisasikkhāpadavaṇṇanā niṭṭhitā.</centered>
    <paragraph line="146" number="169"> Pañcamaṃ cīvaradānasikkhāpadaṃ uttānameva.</paragraph>
    <subhead line="147">6. Cīvarasibbanasikkhāpadavaṇṇanā</subhead>
    <paragraph line="148" number="176"> Chaṭṭhe <bold>kathinavatta</bold>nti kathinamāse cīvaraṃ karontānaṃ sabrahmacārīnaṃ sahāyabhāvūpagamanaṃ sandhāya vuttaṃ. <bold>Vañcetvā</bold>ti ‘‘tava ñātikāyā’’ti avatvā ‘‘ekissā bhikkhuniyā’’ti ettakameva vatvā ‘‘ekissā bhikkhuniyā’’ti sutvā te aññātikasaññino ahesunti āha <bold>‘‘akappiye niyojitattā’’</bold>ti. Aññātikāya bhikkhuniyā santakatā, nivāsanapārupanūpagatā, vuttanayena sibbanaṃ vā sibbāpanaṃ vāti imānettha tīṇi aṅgāni.</paragraph>
    <centered line="149">Cīvarasibbanasikkhāpadavaṇṇanā niṭṭhitā.</centered>
    <subhead line="150">7. Saṃvidhānasikkhāpadavaṇṇanā</subhead>
    <paragraph line="151" number="183"> Sattame <pageBreak edition="Myanmar" number="2.0024" /> pāḷiyaṃ <bold>gacchāma bhagini gacchāmāyyā</bold>ti bhikkhupubbakaṃ saṃvidhānaṃ, itaraṃ bhikkhunipubbakaṃ <pageBreak edition="Vipassana Research Institut" number="2.0023" />. <bold>Ekaddhānamagga</bold>nti ekato addhānasaṅkhātaṃ maggaṃ. <bold>Hiyyo</bold>ti suve. <bold>Pare</bold>ti tatiye divase.</paragraph>
    <paragraph line="152"><bold>Dvidhā vuttappakāro</bold>ti pādagamane pakkhagamaneti dvidhā vuttappakāro. <bold>Upacāro na labbhatī</bold>ti yo parikkhittādigāmassa ekaleḍḍupātādiupacāro vutto, so idha na labbhati āsannattā. Etena ca antaraghareyevettha gāmoti adhippeto, na sakalaṃ gāmakhettaṃ. Tatthāpi yattha upacāro labbhati, tattha upacārokkamane eva āpattīti dasseti. Tenāha <bold>‘‘ratanamattantaro’’</bold>tiādi. Upacārokkamanañcettha upacārabbhantare pavisanameva hoti. Tattha appavisitvāpi upacārato bahi addhayojanabbhantaragatena maggena gacchantopi maggassa dvīsu passesu addhayojanabbhantaragataṃ gāmūpacāraṃ sabbaṃ okkamitvā gacchaticceva vuccati. Addhayojanato bahi gatena maggena gacchanto na gāmūpacāragaṇanāya kāretabbo, addhayojanagaṇanāyeva kāretabbo. Evañca sati anantarasikkhāpade nāvāyeva gāmatīrapassena gacchantassa gāmūpacāragaṇanāya āpatti samatthitā hoti. Na hi sakkā nāvāya gāmūpacārabbhantare pavisituṃ. Tiṇṇaṃ maggānaṃ sambandhaṭṭhānaṃ <bold>siṅghāṭakaṃ</bold>. <bold>Etthantare saṃvidahite</bold>ti ettha na kevalaṃ yathāvuttarathikādīsu eva saṃvidahane dukkaṭaṃ, antarāmaggepīti adhippāyo.</paragraph>
    <paragraph line="153"><bold>Addhayojanaṃ atikkamantassā</bold>ti asati gāme addhayojanaṃ atikkamantassa. Yasmiñhi gāmakhettabhūtepi araññe addhayojanabbhantare gāmo na hoti, tampi idha agāmakaṃ araññanti adhippetaṃ, na viñjhāṭavādayo.</paragraph>
    <paragraph line="154" number="185"><bold>Raṭṭhabhede</bold>ti raṭṭhavilope. <bold>Cakkasamāruḷhā</bold>ti iriyāpathacakkaṃ, sakaṭacakkaṃ vā samāruḷhā. Dvinnampi saṃvidahitvā maggappaṭipatti, avisaṅketaṃ, samayābhāvo, anāpadā, gāmantarokkamanaṃ vā addhayojanātikkamo vāti imānettha pañca aṅgāni. Ekatoupasampannādīhi saddhiṃ saṃvidhāya gacchantassa pana mātugāmasikkhāpadena āpatti.</paragraph>
    <centered line="155">Saṃvidhānasikkhāpadavaṇṇanā niṭṭhitā.</centered>
    <subhead line="156">8. Nāvābhiruhanasikkhāpadavaṇṇanā</subhead>
    <paragraph line="157" number="189"> Aṭṭhame <pageBreak edition="Myanmar" number="2.0025" /><bold>ekaṃ tīraṃ…pe… nirantara</bold>nti nadito addhayojanabbhantare padese niviṭṭhagāmehi <pageBreak edition="Vipassana Research Institut" number="2.0024" /> nirantaratā vuttā. <bold>Ekaṃ agāmakaṃ arañña</bold>nti tathā niviṭṭhagāmābhāvena vuttaṃ. <bold>Agāmakatīrapassenā</bold>tiādi pana atirekaaddhayojanavitthataṃ nadiṃ sandhāya vuttaṃ. Tato ūnavitthārāya hi nadiyā majjhenāpi gamane tīradvayassāpi addhayojanabbhantare gatattā gāmantaragaṇanāya, addhayojanagaṇanāya ca āpattiyo paricchinditabbā. Teneva <bold>‘‘yojanavitthatā…pe… addhayojanagaṇanāya pācittiyānī’’</bold>ti vuttaṃ. Teneva hi yojanato ūnāya nadiyā addhayojanabbhantaragatatīravaseneva āpattigaṇanaṃ vuttameva hoti. <bold>‘‘Sabbaaṭṭhakathāsū’’</bold>tiādinā vuttamevatthaṃ samattheti. Tattha kiñcāpi samuddataḷākādīsu pācittiyaṃ na vuttaṃ, tathāpi kīḷāpurekkhārassa tattha dukkaṭamevāti gahetabbaṃ, paṭhamaṃ kīḷāpurekkhārassāpi pacchā nāvāya niddupagatassa, yoniso vā manasi karontassa gāmantarokkamanādīsupi āpattisambhavato paṇṇattivajjatā, ticittatā cassa sikkhāpadassa vuttāti veditabbaṃ. Sesaṃ suviññeyyameva.</paragraph>
    <centered line="158">Nāvābhiruhanasikkhāpadavaṇṇanā niṭṭhitā.</centered>
    <subhead line="159">9. Paripācitasikkhāpadavaṇṇanā</subhead>
    <paragraph line="160" number="197"> Navame pāḷiyaṃ <bold>‘‘sikkhamānā…pe… pañca bhojanāni ṭhapetvā sabbattha anāpattī’’</bold>ti idaṃ iminā sikkhāpadena anāpattiṃ sandhāya vuttaṃ. Pañcahi sahadhammikehi kataviññattiparikathādīhi uppannaṃ paribhuñjantassa dukkaṭameva. Bhikkhuniyā paripācitatā, tathā jānanaṃ, gihisamārambhābhāvo, bhojanatā, tassa ajjhoharaṇanti imānettha pañca aṅgāni.</paragraph>
    <centered line="161">Paripācitasikkhāpadavaṇṇanā niṭṭhitā.</centered>
    <subhead line="162">10. Rahonisajjasikkhāpadavaṇṇanā</subhead>
    <paragraph line="163" number="198"> Dasame <pageBreak edition="Myanmar" number="2.0026" /><bold>upanandassa catutthasikkhāpadenā</bold>ti mātugāmena rahonisajjasikkhāpadaṃ sandhāya vuttaṃ, taṃ pana acelakavagge pañcamampi upanandaṃ ārabbha paññattesu catutthattā evaṃ vuttanti daṭṭhabbaṃ.</paragraph>
    <centered line="164">Rahonisajjasikkhāpadavaṇṇanā niṭṭhitā.</centered>
    <centered line="165">Niṭṭhito ovādavaggo tatiyo.</centered>
    <title line="166">4. Bhojanavaggo</title>
    <subhead line="167">1. Āvasathapiṇḍasikkhāpadavaṇṇanā</subhead>
    <paragraph line="168" number="206"> Catutthavaggassa <pageBreak edition="Vipassana Research Institut" number="2.0025" /> paṭhame <bold>imesaṃyevā</bold>ti imesaṃ pāsaṇḍānaṃyeva. <bold>Ettakāna</bold>nti imasmiṃ pāsaṇḍe ettakānaṃ.</paragraph>
    <paragraph line="169" number="208"><bold>‘‘Gacchanto vā āgacchanto vā’’</bold>ti idaṃ addhayojanavasena gahetabbaṃ. Aññe uddissa paññattañca bhikkhūsu appasannehi titthiyehi sāmaññatopi paññattampi bhikkhūnaṃ na vaṭṭati eva. Āvasathapiṇḍatā, agilānatā, anuvasitvā bhojananti imānettha tīṇi aṅgāni.</paragraph>
    <centered line="170">Āvasathapiṇḍasikkhāpadavaṇṇanā niṭṭhitā.</centered>
    <subhead line="171">2. Gaṇabhojanasikkhāpadavaṇṇanā</subhead>
    <paragraph line="172" number="209"> Dutiye <bold>abhimāre</bold>ti abhibhavitvā bhagavantaṃ māraṇatthāya payojite dhanudhare. Nanu ‘‘rājānampi mārāpesī’’ti vacanato idaṃ sikkhāpadaṃ ajātasattuno kāle paññattanti siddhaṃ, evañca sati pāḷiyaṃ ‘‘tena kho pana samayena rañño māgadhassa…pe… ñātisālohito ājīvakesu pabbajito hoti…pe… bimbisāraṃ etadavocā’’tiādi virujjhatīti? Na virujjhati. So kira ājīvako bimbisārakālato pabhuti antarantarā bhikkhū nimantetvā dānaṃ dento ajātasattukālepi sikkhāpade paññattepi bhikkhūnaṃ santike dūtaṃ pāhesi, bhikkhū ca kukkuccāyantā nivāresuṃ. Tasmā ādito paṭṭhāya taṃ vatthu dassitanti veditabbaṃ.</paragraph>
    <paragraph line="173" number="215"> Aññamaññaṃ <pageBreak edition="Myanmar" number="2.0027" /> visadisaṃ rajjaṃ virajjaṃ, virajjato āgatā <bold>verajjakā</bold>. Te ca yasmā jātigottādito nānāvidhā, tasmā <bold>nānāverajjaketi</bold>pi attho.</paragraph>
    <paragraph line="174" number="217-8"> Imassa sikkhāpadassa vatthuvaseneva viññattito gaṇabhojanatthatā siddhāti taṃ avatvā padabhājane asiddhameva nimantanato gaṇabhojanaṃ dassitanti veditabbaṃ. Tenāha <bold>‘‘dvīhākārehī’’</bold>tiādi. <pageBreak edition="Vipassana Research Institut" number="2.0026" /><bold>‘‘Yena kenaci vevacanenā’’</bold>ti vuttattā ‘‘bhojanaṃ gaṇhathā’’tiādisāmaññanāmenāpi gaṇabhojanaṃ hoti. Yaṃ pana pāḷiyaṃ addhānagamanādivatthūsu ‘‘idheva bhuñjathā’’ti vuttavacanassa kukkuccāyanaṃ, tampi odanādināmaṃ gahetvā vuttattā eva katanti veditabbaṃ. <bold>Ekato gaṇhantī</bold>ti aññamaññassa dvādasahatthaṃ amuñcitvā ekato ṭhatvā gaṇhanti.</paragraph>
    <paragraph line="175"><bold>‘‘Amhākaṃ catunnampi bhattaṃ dehī’’</bold>ti vuttattā pāḷi (vaṇṇanā) yaṃ ‘‘tvaṃ ekassa bhikkhuno bhattaṃ dehī’’tiādino vuttattā ca bhojananāmena viññattameva gaṇabhojanaṃ hoti, tañca aññena viññattampi ekato gaṇhantānaṃ sabbesampi hotīti daṭṭhabbaṃ. Visuṃ gahitaṃ pana viññattaṃ bhuñjato paṇītabhojanādisikkhāpadehi āpatti eva.</paragraph>
    <paragraph line="176"><bold>Āgantukapaṭṭa</bold>nti acchinditvā anvādhiṃ āropetvā karaṇacīvaraṃ sandhāya vuttaṃ. <bold>Ṭhapetī</bold>ti ekaṃ antaṃ cīvare bandhanavasena ṭhapeti. <bold>Paccāgataṃ sibbatī</bold>ti tasseva dutiyaantaṃ parivattitvā āhataṃ sibbati. <bold>Āgantukapaṭṭaṃ bandhatī</bold>ti cīvarena laggaṃ karonto punappunaṃ tattha tattha suttena bandhati. <bold>Ghaṭṭetī</bold>ti pamāṇena gahetvā daṇḍādīhi ghaṭṭeti. <bold>Suttaṃ karotī</bold>ti guṇādibhāvena vaṭṭeti. <bold>Valetī</bold>ti anekaguṇasuttaṃ hatthena vā cakkadaṇḍena vā vaṭṭeti ekattaṃ karoti. <bold>Parivattanaṃ karotī</bold>ti parivattanadaṇḍayantakaṃ karoti, yasmiṃ suttaguḷaṃ pavesetvā veḷunāḷikādīsu ṭhapetvā paribbhamāpetvā suttakoṭito paṭṭhāya ākaḍḍhanti.</paragraph>
    <paragraph line="177" number="220"><bold>Animantitacatuttha</bold>nti animantito catuttho yassa bhikkhucatukkassa, taṃ animantitacatutthaṃ. Evaṃ sesesupi. Tenāha <bold>‘‘pañcannaṃ catukkāna’’</bold>nti. <bold>Sampavesetvā</bold>ti tehi yojetvā. <bold>Gaṇo bhijjatī</bold>ti nimantitasaṅgho na hotīti attho.</paragraph>
    <paragraph line="178"><bold>Adhivāsetvā</bold><pageBreak edition="Myanmar" number="2.0028" /><bold>gatesū</bold>ti ettha akappiyanimantanādhivāsanakkhaṇe pubbapayoge dukkaṭampi natthi, viññattito pasavane pana viññattikkhaṇe itarasikkhāpadehi dukkaṭaṃ hotīti gahetabbaṃ. <bold>Nimantanaṃ sādiyathā</bold>ti nimantanabhattaṃ paṭiggaṇhatha. <bold>Tāni cā</bold>ti kummāsādīni ca tehi bhikkhūhi ekena pacchā gahitattā ekato na gahitāni.</paragraph>
    <paragraph line="179"><bold>‘‘Bhattuddesakena paṇḍitena bhavitabbaṃ…pe… mocetabbā’’</bold>ti etena bhattuddesakena akappiyanimantane sādite sabbesampi sāditaṃ hoti. Ekato gaṇhantānaṃ gaṇabhojanāpatti ca hotīti <pageBreak edition="Vipassana Research Institut" number="2.0027" /> dasseti. Dūtassa dvāre āgantvā puna ‘‘bhattaṃ gaṇhathā’’ti vacanabhayena <bold>‘‘gāmadvāre aṭṭhatvā’’</bold>ti vuttaṃ. Gaṇabhojanatā, samayābhāvo, ajjhoharaṇanti imānettha tīṇi aṅgāni.</paragraph>
    <centered line="180">Gaṇabhojanasikkhāpadavaṇṇanā niṭṭhitā.</centered>
    <subhead line="181">3. Paramparabhojanasikkhāpadavaṇṇanā</subhead>
    <paragraph line="182" number="221"> Tatiye pāḷiyaṃ <bold>bhattapaṭipāṭi aṭṭhitā</bold>ti kulapaṭipāṭiyā dātabbā bhattapaṭipāṭi aṭṭhitā na ṭhitā, abbocchinnā nirantarappavattāti attho. Badaraphalāni pakkhipitvā pakkayāguādikaṃ <bold>‘‘badarasāḷava’’</bold>nti vuccati.</paragraph>
    <paragraph line="183">Pāḷiyaṃ <bold>paramparabhojane</bold>ti yena paṭhamaṃ nimantito, tassa bhojanato parassa bhojanassa bhuñjane. Vikappanāva idha anupaññattivasena mātikāyaṃ anāropitāpi <bold>parivāre</bold> ‘‘catasso anupaññattiyo’’ti (pari. 86) anupaññattiyaṃ gaṇitā. Tattha kiñcāpi aṭṭhakathāyaṃ mahāpaccarivādassa pacchā kathanena parammukhāvikappanā patiṭṭhapitā, tathāpi sammukhāvikappanāpi gahetabbāva. Teneva <bold>mātikāṭṭhakathāya</bold>mpi ‘‘yo bhikkhu pañcasu sahadhammikesu aññatarassa ‘mayhaṃ bhattapaccāsaṃ tuyhaṃ dammī’ti vā ‘vikappemī’ti vā evaṃ sammukhā’’tiādi (kaṅkhā. aṭṭha. paramparabhojanasikkhāpadavaṇṇanā) vuttaṃ.</paragraph>
    <paragraph line="184" number="229"><bold>Khīraṃ vā rasaṃ vā</bold>ti pañcabhojanāmisaṃ bhattato upari ṭhitaṃ sandhāya vuttaṃ. Tañhi abhojanattā uppaṭipāṭiyā pivatopi anāpatti. Tenāha <bold>‘‘bhuñjantenā’’</bold>tiādi.</paragraph>
    <paragraph line="185">Vikappanāya <pageBreak edition="Myanmar" number="2.0029" /> akaraṇato akiriyāvasena idaṃ vācāyapi samuṭṭhitanti āha <bold>‘‘vacīkamma’’</bold>nti. Paramparabhojanatā, samayābhāvo, ajjhoharaṇanti imānettha tīṇi aṅgāni.</paragraph>
    <centered line="186">Paramparabhojanasikkhāpadavaṇṇanā niṭṭhitā.</centered>
    <subhead line="187">4. Kāṇamātāsikkhāpadavaṇṇanā</subhead>
    <paragraph line="188" number="231"> Catutthe pāḷiyaṃ <bold>paṭiyāloka</bold>nti pacchimadisaṃ, pacchādisanti attho. Apātheyyādiatthāya <pageBreak edition="Vipassana Research Institut" number="2.0028" /> paṭiyāditantisaññāya gaṇhantassāpi āpatti eva acittakattā sikkhāpadassa. Attano atthāya ‘‘imassa hatthe dehī’’ti vacanenāpi āpajjanato <bold>‘‘vacīkamma’’</bold>nti vuttaṃ. Vuttalakkhaṇapūvamanthatā, asesakatā, appaṭippassaddhagamanatā, aññātakāditā, atirekapaṭiggahaṇanti imānettha pañca aṅgāni.</paragraph>
    <centered line="189">Kāṇamātāsikkhāpadavaṇṇanā niṭṭhitā.</centered>
    <subhead line="190">5. Paṭhamapavāraṇāsikkhāpadavaṇṇanā</subhead>
    <paragraph line="191" number="237"> Pañcame <bold>‘‘ti-kāraṃ avatvā’’</bold>ti iminā kātabbasaddasāmatthiyā laddhaṃ iti-padaṃ katakāle na vattabbanti dasseti. Idha pana ajānantehi <bold>iti</bold>-sadde payuttepi atirittaṃ katameva hotīti daṭṭhabbaṃ.</paragraph>
    <paragraph line="192" number="238-9"> ‘‘Pavārito’’ti idañca kattuatthe nipphannanti dassetuṃ <bold>‘‘katapavāraṇo’’</bold>tiādi vuttaṃ. Bhuttāvī-padassa niratthakabhāvameva sādhetuṃ <bold>‘‘vuttampi ceta’’</bold>ntiādi vuttaṃ. <bold>Tāhī</bold>ti puthukāhi. <bold>Sattumodako</bold>ti sattuṃ temetvā kato apakko. Sattuṃ pana pisitvā piṭṭhaṃ katvā temetvā pūvaṃ katvā pacanti, taṃ na pavāreti. <bold>‘‘Paṭikkhipitabbaṭṭhāne ṭhitameva paṭikkhipati nāmā’’</bold>ti vuttattā yaṃ yaṃ alajjisantakaṃ vā attano apāpuṇakasaṅghikādiṃ vā paṭikkhepato pavāraṇā na hotīti daṭṭhabbaṃ.</paragraph>
    <paragraph line="193"><bold>Āsannataraṃ aṅga</bold>nti hatthapāsato bahi ṭhatvā onamitvā dentassa sīsaṃ āsannataraṃ hoti, tassa orimantena paricchinditabbaṃ.</paragraph>
    <paragraph line="194"><bold>Apanāmetvā</bold>ti <pageBreak edition="Myanmar" number="2.0030" /> abhimukhaṃ haritvā. <bold>‘‘Imaṃ bhattaṃ gaṇhā’’ti vadatī</bold>ti kiñci anāmetvā vadati. Kevalaṃ vācābhihārassa anadhippetattā gaṇhathāti gahetuṃ āraddhaṃ kaṭacchunā anukkhittampi pubbepi evaṃ abhihaṭattā pavāraṇā hotīti <bold>‘‘abhihaṭāva hotī’’</bold>ti vuttaṃ. <bold>Uddhaṭamatte</bold>ti bhājanato viyojitamatte. <bold>Dvinnaṃ samabhārepī</bold>ti parivesakassa ca aññassa ca bhattapacchibhājanavahane samakepīti attho.</paragraph>
    <paragraph line="195"><bold>Rasaṃ gaṇhathā</bold>ti ettha kevalaṃ maṃsarasassa apavāraṇājanakassa nāmena vuttattā paṭikkhipato <pageBreak edition="Vipassana Research Institut" number="2.0029" /> pavāraṇā na hoti. <bold>Maccharasa</bold>ntiādīsu maccho ca rasañcāti atthassa sambhavato vatthunopi tādisattā pavāraṇā hoti, ‘‘idaṃ gaṇhathā’’tipi avatvā tuṇhībhāvena abhihaṭaṃ paṭikkhipatopi hoti eva. <bold>Karambako</bold>ti missakādhivacanametaṃ. Yañhi bahūhi missetvā karonti, so ‘‘karambako’’ti vuccati.</paragraph>
    <paragraph line="196"><bold>‘‘Uddissa kata’’nti maññamāno</bold>ti ettha vatthuno kappiyattā <bold>‘‘pavāritova hotī’’</bold>ti vuttaṃ. Tañce uddissa katameva hoti, paṭikkhepo natthi. <bold>Ayamettha adhippāyo</bold>ti ‘‘yenāpucchito’’tiādinā vuttamevatthaṃ sandhāya vadati. <bold>Kāraṇaṃ panettha duddasa</bold>nti bhattassa bahutarabhāvena pavāraṇāsambhavakāraṇaṃ duddasaṃ, aññathā karambakepi macchādibahubhāve pavāraṇā bhaveyyāti adhippāyo. Yathā cettha kāraṇaṃ duddasaṃ, evaṃ parato ‘‘missakaṃ gaṇhathā’’ti etthāpi kāraṇaṃ duddasamevāti daṭṭhabbaṃ. Yañca ‘‘idaṃ pana bhattamissakamevā’’tiādi kāraṇaṃ vuttaṃ, tampi ‘‘appataraṃ na pavāretī’’ti vacanena na sameti. <bold>Visuṃ katvā detī</bold>ti ‘‘rasaṃ gaṇhathā’’tiādinā vācāya visuṃ katvā detīti attho gahetabbo. Na pana kāyena rasādiṃ viyojetvāti. Tathā aviyojitepi paṭikkhipato pavāraṇāya asambhavato appavāraṇāpahoṇakassa nāmena vuttattā bhattamissakayāguṃ āharitvā ‘‘yāguṃ gaṇhathā’’ti vuttaṭṭhānādīsu viya, aññathā vā ettha yathā pubbāparaṃ na virujjhati, tathā adhippāyo gahetabbo.</paragraph>
    <paragraph line="197"><bold>Nāvā vā setu vā</bold>tiādimhi nāvādiabhiruhanādikkhaṇe kiñci ṭhatvāpi abhiruhanādikātabbattepi gamanatapparatāya ṭhānaṃ nāma na hoti, janasammaddena pana anokāsādibhāvena kātuṃ na vaṭṭati. <bold>Acāletvā</bold>ti vuttaṭṭhānato <pageBreak edition="Myanmar" number="2.0031" /> aññasmimpi padese vā uddhaṃ vā apesetvā tasmiṃ eva pana ṭhāne parivattetuṃ labhati. Tenāha <bold>‘‘yena passenā’’</bold>tiādi.</paragraph>
    <paragraph line="198"><bold>Akappiyabhojanaṃ vā</bold>ti kuladūsanādinā uppannaṃ, taṃ ‘‘akappiya’’nti iminā tena missaṃ odanādi atirittaṃ hoti evāti dasseti. Tasmā yaṃ tattha akappakataṃ kandaphalādi, taṃ apanetvā sesaṃ bhuñjitabbameva.</paragraph>
    <paragraph line="199"><bold>So puna kātuṃ na labhatī</bold>ti tasmiññeva bhājane kariyamānaṃ paṭhamakatena saddhiṃ kataṃ hotīti puna so eva kātuṃ na labhati, añño labhati. Aññena hi katato añño puna kātuṃ <pageBreak edition="Vipassana Research Institut" number="2.0030" /> labhati. Aññasmiṃ pana bhājane tena vā aññena vā kātuṃ vaṭṭati. Tenāha <bold>‘‘yena akataṃ, tena kātabbaṃ, yañca akataṃ, taṃ kātabba’’</bold>nti. <bold>Evaṃ kata</bold>nti aññasmiṃ bhājane kataṃ. <bold>Sace pana āmisasaṃsaṭṭhānī</bold>ti ettha mukhādīsu laggampi āmisaṃ sodhetvāva atirittaṃ bhuñjitabbanti veditabbaṃ.</paragraph>
    <paragraph line="200" number="241"> Vācāya āṇāpetvā atirittaṃ akārāpanato akiriyasamuṭṭhānanti daṭṭhabbaṃ. Pavāritabhāvo, āmisassa anatirittatā, kāle ajjhoharaṇanti imānettha tīṇi aṅgāni.</paragraph>
    <centered line="201">Paṭhamapavāraṇāsikkhāpadavaṇṇanā niṭṭhitā.</centered>
    <subhead line="202">6. Dutiyapavāraṇāsikkhāpadavaṇṇanā</subhead>
    <paragraph line="203" number="243"> Chaṭṭhe ‘‘bhuttasmi’’nti mātikāyaṃ vuttattā bhojanapariyosāne pācittiyaṃ. Pavāritatā, tathāsaññitā, āsādanāpekkhatā, anatirittena abhihaṭapavāraṇā, bhojanapaayosānanti imānettha pañca aṅgāni.</paragraph>
    <centered line="204">Dutiyapavāraṇāsikkhāpadavaṇṇanā niṭṭhitā.</centered>
    <subhead line="205">7. Vikālabhojanasikkhāpadavaṇṇanā</subhead>
    <paragraph line="206" number="247"> Sattame naṭānaṃ nāṭakāti <bold>naṭanāṭakā,</bold> sītāharaṇādīni.</paragraph>
    <paragraph line="207" number="248-9"><bold>Khādanīye khādanīyattha</bold>nti pūvādikhādanīye vijjamānakhādanīyakiccaṃ khādanīyehi kātabbaṃ jighacchāharaṇasaṅkhātaṃ atthaṃ payojanaṃ <bold>neva pharanti</bold><pageBreak edition="Myanmar" number="2.0032" /> na nipphādenti. Ekasmiṃ dese āhārakiccaṃ sādhentaṃ vā aññasmiṃ dese uṭṭhitabhūmirasādibhedena āhārakiccaṃ asādhentampi vā sambhaveyyāti āha <bold>‘‘tesu tesu janapadesū’’</bold>tiādi. Keci pana ‘‘ekasmiṃ janapade āhārakiccaṃ sādhentaṃ sesajanapadesupi vikāle na kappati evāti dassanatthaṃ idaṃ vutta’’ntipi (sārattha. ṭī. pācittiyakaṇḍa 3.248-249) vadanti. <bold>Pakatiāhāravasenā</bold>ti aññehi yāvakālikehi ayojitaṃ attano pakatiyāva āhārakiccakaraṇavasena. <bold>Sammohoyeva hotī</bold>ti <pageBreak edition="Vipassana Research Institut" number="2.0031" /> anekatthānaṃ nāmānaṃ, appasiddhānañca sambhavato sammoho eva siyā. Tenevettha mayampi mūlakamūlādīnaṃ pariyāyantaradassanena adassanaṃ karimha upadesatova gahetabbato.</paragraph>
    <paragraph line="208"><bold>Ya</bold>nti vaṭṭakandaṃ. <bold>Muḷāla</bold>nti thūlataruṇamūlameva, <bold>rukkhavalliādīnaṃ matthako</bold>ti heṭṭhā vuttameva sampiṇḍetvā vuttaṃ. Acchivādīnaṃ aparipakkāneva phalāni yāvajīvikānīti dassetuṃ <bold>‘‘aparipakkānī’’</bold>ti vuttaṃ. <bold>Harītakādīnaṃ aṭṭhīnī</bold>ti ettha miñjaṃ yāvakālikanti keci vadanti, taṃ na yuttaṃ aṭṭhakathāyaṃ avuttattā.</paragraph>
    <paragraph line="209">Hiṅgurukkhato paggharitaniyyāso <bold>hiṅgu</bold> nāma. <bold>Hiṅgujatu</bold>ādayo ca hiṅguvikatiyova. Tattha <bold>hiṅgujatu</bold> nāma hiṅgurukkhassa daṇḍapattāni pacitvā kataniyyāso. <bold>Hiṅgusipāṭikā</bold> nāma hiṅgupattāni pacitvā kataniyyāso. Aññena missetvā katotipi vadanti. <bold>Taka</bold>nti aggakoṭiyā nikkhantasileso. <bold>Takapatti</bold>nti pattato nikkhantasileso. <bold>Takapaṇṇi</bold>nti palāse bhajjitvā katasileso. Daṇḍato nikkhantasilesotipi vadanti. Vikālatā, yāvakālikatā, ajjhoharaṇanti imānettha tīṇi aṅgāni.</paragraph>
    <centered line="210">Vikālabhojanasikkhāpadavaṇṇanā niṭṭhitā.</centered>
    <subhead line="211">8. Sannidhikārakasikkhāpadavaṇṇanā</subhead>
    <paragraph line="212" number="252-3"> Aṭṭhame <bold>tādisa</bold>nti asūpabyañjanaṃ. <bold>Yāvakālikaṃ vā yāmakālikaṃ vā…pe… pācittiya</bold>nti ettha kiñcāpi pāḷiyaṃ khādanīyabhojanīyapadehi yāvakālikameva saṅgahitaṃ, na yāmakālikaṃ. Tathāpi ‘‘anāpatti yāmakālikaṃ yāme nidahitvā bhuñjatī’’ti idha ceva –</paragraph>
    <indent line="213">‘‘Yāmakālikena <pageBreak edition="Myanmar" number="2.0033" />, bhikkhave, sattāhakālikaṃ…pe… yāvajīvikaṃ tadahupaṭiggahitaṃ yāme kappati, yāmātikkante na kappatī’’ti (mahāva. 305) –</indent>
    <unindented line="214">Aññattha ca vuttattā, ‘‘yāmakālika’’nti vacanasāmatthiyato ca bhagavato adhippāyaññūhi aṭṭhakathācariyehi yāmakālikaṃ sannidhikārakakataṃ pācittiyavatthumeva vuttanti daṭṭhabbaṃ. <bold>Ya</bold>nti pattaṃ, ghaṃsanakiriyāpekkhāya cetaṃ upayogavacanaṃ. <bold>Aṅgulilekhā paññāyatī</bold>ti sinehābhāvepi pattassa succhavitāya paññāyati. <bold>Ya</bold>nti yāvakālikaṃ, yāmakālikañca. <bold>Apariccattamevā</bold>ti nirapekkhatāya <pageBreak edition="Vipassana Research Institut" number="2.0032" /> anupasampannassa adinnaṃ, apariccattañca yāvakālikādivatthumeva sandhāya vadati, na pana taggatapaṭiggahaṇaṃ. Na hi vatthuṃ apariccajitvā tatthagatapaṭiggahaṇaṃ pariccajituṃ sakkā, na ca tādisaṃ vacanamatthi. Yadi bhaveyya, ‘‘sace patto duddhoto hoti…pe… bhuñjantassa pācittiya’’nti vacanaṃ virujjheyya. Na hi dhovanena āmisaṃ apanetuṃ vāyamantassa paṭiggahaṇe apekkhā vattati. <bold>Yena</bold> punadivase bhuñjato pācittiyaṃ janeyya, patte pana vattamānā apekkhā taggatike āmisepi vattati evanāmāti āmise anapekkhatā ettha na labbhati, tato āmise avijahitapaṭiggahaṇaṃ punadivase pācittiyaṃ janetīti idaṃ vuttaṃ. Atha mataṃ ‘‘yadaggenettha āmisānapekkhatā na labbhati. Tadaggena paṭiggahaṇānapekkhāpi na labbhatī’’ti. Tathā sati yattha āmisāpekkhā atthi, tattha paṭiggahaṇāpekkhāpi na vigacchatīti āpannaṃ, evañca paṭiggahaṇe anapekkhavissajjanaṃ visuṃ na vattabbaṃ siyā. <bold>Aṭṭhakathāya</bold>ñcetampi paṭiggahaṇavijahanakāraṇattena abhimataṃ siyā, idaṃ suṭṭhutaraṃ katvā visuṃ vattabbaṃ cīvarāpekkhāya vattamānāyapi paccuddhārena adhiṭṭhānavijahanaṃ viya. Etasmiñca upāye sati gaṇṭhikāhatapattesu avaṭṭanatā nāma na siyāti vuttovāyamattho. Tasmā yaṃ vuttaṃ <bold>sāratthadīpaniyaṃ</bold> ‘‘yaṃ parassa pariccajitvā adinnampi sace paṭiggahaṇe nirapekkhanissajjanena vijahitapaṭiggahaṇaṃ hoti, tampi dutiyadivase vaṭṭatī’’tiādi (sārattha. ṭī. pācittiyakaṇḍa 3.252-253), taṃ na sārato paccetabbaṃ.</unindented>
    <paragraph line="215"><bold>Pakatiāmise</bold>ti odanādikappiyayāvakālike. <bold>Dve</bold>ti purebhattaṃ paṭiggahitaṃ yāmakālikaṃ purebhattaṃ sāmisena mukhena bhuñjato sannidhipaccayā ekaṃ, yāmakālikasaṃsaṭṭhatāya yāvakālikattabhajanena anatirittapaccayā <pageBreak edition="Myanmar" number="2.0034" /> ekanti dve pācittiyāni. <bold>Vikappadvaye</bold>ti sāmisanirāmisapakkhadvaye. <bold>Thullaccayañca dukkaṭañcā</bold>ti manussamaṃse thullaccayaṃ, sesesu dukkaṭaṃ. Yāvakālikayāmakālikatā, sannidhibhāvo, tassa ajjhoharaṇanti imānettha tīṇi aṅgāni.</paragraph>
    <centered line="216">Sannidhikārakasikkhāpadavaṇṇanā niṭṭhitā.</centered>
    <subhead line="217">9. Paṇītabhojanasikkhāpadavaṇṇanā</subhead>
    <paragraph line="218" number="259"> Navame <bold>paṇītasaṃsaṭṭhāni bhojanāni paṇītabhojanānī</bold>ti pāḷiyaṃ pana bhojanāni pubbe vuttattā pākaṭānīti adassitāni, tādisehi paṇītehi missattā paṇītabhojanāni nāma honti. Tesaṃ pabhedadassanatthaṃ <bold>‘‘seyyathidaṃ sappi navanīta’’</bold>ntiādi vuttaṃ. <bold>Sappibhatta</bold>nti ettha kiñcāpi <pageBreak edition="Vipassana Research Institut" number="2.0033" /> sappinā saṃsaṭṭhaṃ bhattaṃ, sappi ca bhattañcātipi attho viññāyati, aṭṭhakathāyaṃ pana ‘‘sālibhattaṃ viya sappibhattaṃ nāma natthī’’tiādinā vuttattā na sakkā aññaṃ vatthuṃ. Aṭṭhakathācariyā eva hi īdisesu ṭhānesu pamāṇaṃ.</paragraph>
    <paragraph line="219"><bold>Mūla</bold>nti kappiyabhaṇḍaṃ vuttaṃ. <bold>Tasmā anāpattī</bold>ti ettha visaṅketena pācittiyābhāvepi sūpodanadukkaṭā na muccatīti vadanti. <bold>‘‘Kappiyasappinā, akappiyasappinā’’</bold>ti ca idaṃ kappiyākappiyamaṃsasattānaṃ vasena vuttaṃ.</paragraph>
    <paragraph line="220" number="261"><bold>Mahānāmasikkhāpadaṃ</bold> nāma upari cātumāsapaccayapavāraṇāsikkhāpadaṃ (pāci. 303 ādayo). Agilāno hi appavāritaṭṭhāne viññāpentopi kālaparicchedaṃ, bhesajjaparicchedaṃ vā katvā saṅghavasena pavāritaṭṭhānato taduttari viññāpentena, paricchedabbhantarepi na bhesajjakaraṇīyena rogena bhesajjaṃ viññāpentena ca samo hotīti <bold>‘‘mahānāmasikkhāpadena kāretabbo’’</bold>ti vuttaṃ. Paṇītabhojanatā, agilānatā, akataviññattiyā paṭilābho, ajjhoharaṇanti imānettha cattāri aṅgāni.</paragraph>
    <centered line="221">Paṇītabhojanasikkhāpadavaṇṇanā niṭṭhitā.</centered>
    <subhead line="222">10. Dantaponasikkhāpadavaṇṇanā</subhead>
    <paragraph line="223" number="263"> Dasame <pageBreak edition="Myanmar" number="2.0035" /><bold>ghanabaddho</bold>ti ghanamaṃsena sambaddho, kathinasaṃhatasarīroti attho.</paragraph>
    <paragraph line="224" number="264"><bold>Mukhadvāra</bold>nti mukhato heṭṭhā dvāraṃ mukhadvāraṃ, galanāḷikanti attho. Evañca nāsikāya paviṭṭhampi mukhadvāraṃ paviṭṭhameva hoti, mukhe pakkhittamattañca appaviṭṭhaṃ. <bold>Āhāra</bold>nti ajjhoharitabbaṃ kālikaṃ adhippetaṃ, na udakaṃ. Tañhi bhesajjasaṅgahitampi akālikameva paṭiggahitasseva kālikattā. Udake hi paṭiggahaṇaṃ na ruhati. Teneva bhikkhunā tāpitena udakena cirapaṭiggahitena ca akappiyakuṭiyaṃ vutthena ca saha āmisaṃ bhuñjantassāpi sāmapākādidoso na hoti. Vakkhati hi ‘‘bhikkhu yāguatthāya…pe… udakaṃ tāpeti, vaṭṭatī’’tiādi (pāci. aṭṭha. 265). Bhikkhū pana etaṃ adhippāyaṃ tadā na jāniṃsu. Tenāha <bold>‘‘sammā atthaṃ asallakkhetvā’’</bold>tiādi.</paragraph>
    <paragraph line="225" number="265"><bold>Rathareṇumpī</bold>ti <pageBreak edition="Vipassana Research Institut" number="2.0034" /> rathe gacchante uṭṭhahanareṇusadisareṇuṃ. Tena tato sukhumaṃ ākāse paribbhamanakaṃ dissamānampi abbohārikanti dasseti. <bold>Akallako</bold>ti gilāno.</paragraph>
    <paragraph line="226"><bold>‘‘Gahetuṃ vā…pe… tassa orimantenā’’</bold>ti iminā ākāse ujuṃ ṭhatvā parena ukkhittaṃ gaṇhantassāpi āsannaṅgabhūtapādatalato paṭṭhāya hatthapāso paricchinditabbo, na pana sīsantato paṭṭhāyāti dasseti. Tattha <bold>‘‘orimantenā’’</bold>ti imassa heṭṭhimantenāti attho gahetabbo.</paragraph>
    <paragraph line="227">Ettha ca <bold>pavāraṇāsikkhāpadaṭṭhakathāyaṃ</bold> ‘‘sace bhikkhu nisinno hoti, āsanassa pacchimantato paṭṭhāyā’’tiādinā (pāci. aṭṭha. 238-239) paṭiggāhakānaṃ āsannaṅgassa pārimantato paṭṭhāya paricchedassa dassitattā idhāpi ākāse ṭhitassa paṭiggāhakassa āsannaṅgabhūtapādaṅgulassa pārimantabhūtato paṇhipariyantassa heṭṭhimatalato paṭṭhāya, dāyakassa pana orimantabhūtato pādaṅgulassa heṭṭhimatalato paṭṭhāya hatthapāso paricchinditabboti daṭṭhabbaṃ. Imināva nayena bhūmiyaṃ nipajjitvā ussīse nisinnassa hatthato paṭiggaṇhantassapi āsannasīsaṅgassa pārimantabhūtato gīvantato paṭṭhāyeva <pageBreak edition="Myanmar" number="2.0036" /> hatthapāso minitabbo, na pādatalato paṭṭhāya. Evaṃ nipajjitvā dānepi yathānurūpaṃ veditabbaṃ. ‘‘Yaṃ āsannataraṃ aṅga’’nti hi vuttaṃ.</paragraph>
    <paragraph line="228"><bold>Paṭiggahaṇasaññāyā</bold>ti ‘‘mañcādinā paṭiggahessāmī’’ti uppāditasaññāya. Iminā ‘‘paṭiggaṇhāmī’’ti vācāya vattabbakiccaṃ natthīti dasseti. <bold>Katthaci</bold> aṭṭhakathāsu, padesesu vā. <bold>Asaṃhārime phalake</bold>ti thāmamajjhimena purisena asaṃhāriye. <bold>Puñchitvā paṭiggahetvā</bold>ti puñchitepi rajanacuṇṇasaṅkāya sati paṭiggahaṇatthāya vuttaṃ, nāsati. <bold>Taṃ panā</bold>ti patitarajaṃ appaṭiggahetvā upari gahitapiṇḍapātaṃ. <bold>Anāpattī</bold>ti durupaciṇṇādidoso natthi. ‘‘Anupasampannassa dassāmī’’tiādipi vinayadukkaṭaparihārāya vuttaṃ. Tathā akatvā gahitepi paṭiggahetvā paribhuñjato anāpatti eva. <bold>‘‘Anupasampannassa datvā’’</bold>ti idampi purimābhogānuguṇatāya vuttaṃ.</paragraph>
    <paragraph line="229"><bold>Carukenā</bold>ti khuddakabhājanena. <bold>Abhihaṭattā</bold>ti diyyamānakkhaṇaṃ sandhāya vuttaṃ. Datvā apanayanakāle pana chārikā vā bindūni vā patanti, puna paṭiggahetabbaṃ abhihārassa vigatattāti vadanti. Taṃ yathā na patati, tathā apanessāmīti pariharante yujjati. Pakatisaññāya apanente abhihāro na chijjati, taṃ paṭiggahitameva hoti. <bold>Mukhavaṭṭiyāpi gahetuṃ <pageBreak edition="Vipassana Research Institut" number="2.0035" /> vaṭṭatī</bold>ti abhihariyamānassa pattassa mukhavaṭṭiyā uparibhāge hatthaṃ pasāretvā phusituṃ vaṭṭati.</paragraph>
    <paragraph line="230"><bold>Pādena pelletvā</bold>ti ‘‘pādena paṭiggahessāmī’’tisaññāya akkamitvā. <bold>Kecī</bold>ti abhayagirivāsino. <bold>Vacanamattamevā</bold>ti paṭibaddhappaṭibaddhanti saddamattameva nānaṃ, kāyapaṭibaddhameva hoti. Tasmā tesaṃ vacanaṃ na gahetabbanti adhippāyo.</paragraph>
    <paragraph line="231"><bold>Tena āharāpetu</bold>nti yassa bhikkhuno santikaṃ gataṃ, taṃ idha ānehīti āṇāpetvā tena āharāpetuṃ itarassa vaṭṭatīti attho. <bold>Na tato para</bold>nti tadaheva sāmaṃ appaṭiggahitaṃ sandhāya vuttaṃ. Tadaheva paṭiggahitaṃ pana punadivasādīsu appaṭiggahetvāpi paribhuñjituṃ vaṭṭatīti vadanti.</paragraph>
    <paragraph line="232"><bold>Khiyyantī</bold>ti khayaṃ gacchanti, tesaṃ cuṇṇehi thullaccayaappaṭiggahaṇāpattiyo na hontīti adhippāyo. <bold>‘‘Navasamuṭṭhita’’</bold>nti eteneva ucchuādīsu <pageBreak edition="Myanmar" number="2.0037" /> abhinavalaggattā abbohārikaṃ na hotīti dasseti. <bold>Eseva nayo</bold>ti sannidhidosādiṃ sandhāya vadati. Tenāha <bold>‘‘na hī’’</bold>tiādi. Tena ca paṭiggahaṇaṅgesu pañcasupi samiddhesu ajjhoharitukāmatāya gahitameva paṭiggahitaṃ nāma hoti ajjhoharitabbesu eva paṭiggahaṇassa anuññātattāti dasseti. Tathā bāhiraparibhogatthāya gahetvā ṭhapitatelādiṃ ajjhoharitukāmatāya sati paṭiggahetvā paribhuñjituṃ vaṭṭati.</paragraph>
    <paragraph line="233"><bold>Kesañcī</bold>tiādīsu anupasampannānaṃ atthāya katthaci ṭhapiyamānampi hatthato muttamatte eva paṭiggahaṇaṃ na vijahati, atha kho bhājane patitameva paṭiggahaṇaṃ vijahati. Bhājanañca bhikkhunā punadivasatthāya apekkhitamevāti taggatampi āmisaṃ duddhotapattagataṃ viya paṭiggahaṇaṃ na vijahatīti āsaṅkāya ‘‘sāmaṇerassa hatthe pakkhipitabba’’nti vuttanti veditabbaṃ. Īdisesu hi yutti na gavesitabbā, vuttanayeneva paṭipajjitabbaṃ. <bold>‘‘Pattagatā yāgū’’</bold>ti iminā pattamukhavaṭṭiyā phuṭṭhepi kūṭe yāgu paṭiggahitā, uggahitā vā na hoti bhikkhuno anicchāya phuṭṭhattāti dasseti. <bold>Āropetī</bold>ti hatthaṃ phusāpeti. <bold>Paṭiggahaṇūpagaṃ bhāraṃ</bold> nāma majjhimassa purisassa ukkhepārahaṃ. <bold>Na pidahitabba</bold>nti hatthato muttaṃ sandhāya vuttaṃ, hatthagataṃ pana itarena hatthena pidahato, hatthato muttampi vā aphusitvā uparipidhānaṃ pātentassa na doso.</paragraph>
    <paragraph line="234"><bold>Paṭiggaṇhātī</bold>ti <pageBreak edition="Vipassana Research Institut" number="2.0036" /> chāyatthāya upari dhārayamānā mahāsākhā yena kenaci chijjeyya, tattha laggarajaṃ mukhe pāteyya cāti kappiyaṃ kārāpetvā paṭiggaṇhāti. <bold>Kuṇḍake</bold>ti mahāghaṭe. <bold>Tasmimpī</bold>ti cāṭighaṭepi. <bold>Gāhāpetvā</bold>ti appaṭiggahitaṃ kālikaṃ gāhāpetvā.</paragraph>
    <paragraph line="235"><bold>Dutiyattherassā</bold>ti ‘‘therassa pattaṃ mayhaṃ dethā’’ti tena attano pariccajāpetvā dutiyattherassa deti. <bold>Ettha panā</bold>ti pattaparivattane. <bold>Kāraṇa</bold>nti ettha yathā ‘‘sāmaṇerā ito amhākampi dentī’’ti vitakko uppajjati, na tathāti kāraṇaṃ vadanti, tañca yuttaṃ. Yassa pana tādiso vitakko natthi, tena aparivattetvāpi bhuñjituṃ vaṭṭati.</paragraph>
    <paragraph line="236"><bold>Niccāletu</bold>nti <pageBreak edition="Myanmar" number="2.0038" /> cāletvā pāsāṇasakkharādiapanayaṃ kātuṃ. <bold>Uddhanaṃ āropetabba</bold>nti anaggikaṃ uddhanaṃ sandhāya vuttaṃ. Uddhane paccamānassa āluḷane upari apakkataṇḍulā heṭṭhā pavisitvā paccatīti āha <bold>‘‘sāmaṃpākañceva hotī’’</bold>ti.</paragraph>
    <paragraph line="237"><bold>Ādhārake patto ṭhapito</bold>ti appaṭiggahitāmiso patto puna paṭiggahaṇatthāya ṭhapito. <bold>Ekaggahaṇenevā</bold>ti sāmaṇerānaṃ gahitassa puna acchaḍḍanavasena gahaṇena. <bold>Bhuñjituṃ vaṭṭatī</bold>ti dhūmavaṭṭiyā tadahupaṭiggahitattā vuttaṃ. <bold>Bhattuggāro</bold>tiādi abbohārikappasaṅgena vikālabhojanavinicchayadassanaṃ. <bold>Samuddodakenā</bold>ti appaṭiggahitena. <bold>Himakarakā</bold> nāma kadāci vassodakena saha patanakā pāsāṇalekhā viya ghanībhūtaudakavisesā, tesu paṭiggahaṇakiccaṃ natthi. Tenāha <bold>‘‘udakagatikā evā’’</bold>ti. <bold>Purebhattameva vaṭṭatī</bold>ti appaṭiggahitāpattīhi abbohārikampi vikālabhojanāpattīhi sabbohārikanti dasseti.</paragraph>
    <paragraph line="238"><bold>Laggatī</bold>ti mukhe ca hatthe ca mattikāvaṇṇaṃ dasseti. <bold>Bahala</bold>nti hatthamukhesu alagganakampi paṭiggahetabbaṃ. <bold>Vāsamatta</bold>nti reṇukhīrābhāvaṃ dasseti. <bold>Ākirati paṭiggahetabba</bold>nti puppharasassa paññāyanato vuttaṃ.</paragraph>
    <paragraph line="239"><bold>Mahābhūtesū</bold>ti pāṇasarīrasannissitesu pathavīādimahābhūtesu. <bold>Sabbaṃ vaṭṭatī</bold>ti attano, paresañca sarīranissitaṃ sabbaṃ vaṭṭati. Akappiyamaṃsānulomatāya thullaccayādiṃ na janetīti adhippāyo. <bold>Patatī</bold>ti attano sarīrato vicchinditvā patati. ‘‘Rukkhato chinditvā’’ti vuttattā mattikatthāya pathaviṃ khaṇituṃ, aññampi yaṃkiñci mūlapaṇṇādivisabhesajjaṃ chinditvā chārikaṃ <pageBreak edition="Vipassana Research Institut" number="2.0037" /> akatvāpi appaṭiggahitampi paribhuñjituṃ vaṭṭatīti daṭṭhabbaṃ. Appaṭiggahitatā, ananuññātatā, dhūmādiabbohārikatābhāvo, ajjhoharaṇanti imānettha cattāri aṅgāni.</paragraph>
    <centered line="240">Dantaponasikkhāpadavaṇṇanā niṭṭhitā.</centered>
    <centered line="241">Niṭṭhito bhojanavaggo catuttho.</centered>
    <title line="242">5. Acelakavaggo</title>
    <subhead line="243">1. Acelakasikkhāpadavaṇṇanā</subhead>
    <paragraph line="244" number="273"> Pañcamavaggassa <pageBreak edition="Myanmar" number="2.0039" /> paṭhame <bold>mayhaṃ nāmā</bold>ti bhikkhunā bhūmiyaṃ ṭhapetvā dinnampi sandhāya vadati. Aññatitthiyatā, ananuññātatā, ajjhoharaṇīyatā, ajjhoharaṇatthāya sahatthā anikkhittabhājane dānanti imānettha cattāri aṅgāni.</paragraph>
    <centered line="245">Acelakasikkhāpadavaṇṇanā niṭṭhitā.</centered>
    <subhead line="246">2. Uyyojanasikkhāpadavaṇṇanā</subhead>
    <paragraph line="247" number="274"> Dutiye anācāraṃ ācaritukāmatā, tadatthameva upasampannassa uyyojanā, tassa upacārātikkamoti imānettha tīṇi aṅgāni.</paragraph>
    <centered line="248">Uyyojanasikkhāpadavaṇṇanā niṭṭhitā.</centered>
    <subhead line="249">3. Sabhojanasikkhāpadavaṇṇanā</subhead>
    <paragraph line="250" number="281"> Tatiye pāḷiyaṃ <bold>khuddake ghare</bold>ti ettha khuddakaṃ gharaṃ nāma pañcahatthato ūnakavitthāraṃ adhippetaṃ. Tattha ca piṭṭhasaṅghāṭato hatthapāse avijahitepi piṭṭhivaṃsātikkamo hotīti āha <bold>‘‘piṭṭhivaṃsaṃ atikkamitvā’’</bold>ti. <bold>Yathā tathā vā katassā</bold>ti piṭṭhivaṃsaṃ āropetvā vā anāropetvā vā katassa.</paragraph>
    <paragraph line="251" number="283"> Pāḷiyaṃ <pageBreak edition="Vipassana Research Institut" number="2.0038" /><bold>vītarāgā</bold>ti apariyuṭṭhitarāgānaṃ, anāgāmīnañca saṅgaho. <bold>Sacittaka</bold>nti anupavisitvā nisīdanacittena sacittakaṃ. Pariyuṭṭhitarāgajāyampatikānaṃ sannihitatā, sayanigharatā, dutiyassa bhikkhuno abhāvo, anupakhajja nisīdananti imānettha cattāri aṅgāni.</paragraph>
    <centered line="252">Sabhojanasikkhāpadavaṇṇanā niṭṭhitā.</centered>
    <paragraph line="253" number="284-289"> Catutthapañcamāni vuttatthāni.</paragraph>
    <subhead line="254">6. Cārittasikkhāpadavaṇṇanā</subhead>
    <paragraph line="255" number="298"> Chaṭṭhe <pageBreak edition="Myanmar" number="2.0040" /><bold>‘‘pariyesitvā ārocanakiccaṃ nāma natthī’’</bold>ti vuttattā yo apariyesitabbo upasaṅkamituṃ yuttaṭṭhāne dissati, so sacepi pakativacanassa savanūpacāraṃ atikkamma ṭhito upagantvā āpucchitabbo. Tenāha <bold>‘‘api ca…pe… yaṃ passati, so āpucchitabbo’’</bold>tiādi.</paragraph>
    <paragraph line="256" number="302"> Anāpattivāre cettha antarārāmādīnaññeva vuttattā vihārato gāmavīthiṃ anuññātakāraṇaṃ vinā atikkamantassāpi āpatti hoti, na pana gharūpacāraṃ atikkamantasseva.</paragraph>
    <paragraph line="257">Yaṃ pana pāḷiyaṃ ‘‘aññassa gharūpacāraṃ okkamantassa…pe… paṭhamaṃ pādaṃ ummāraṃ atikkāmetī’’tiādi vuttaṃ. Taṃ gāme paviṭṭhaṃ sandhāya vuttaṃ, tathāpi aññassa gharūpacāraṃ anokkamitvā vīthimajjheneva gantvā icchiticchitagharadvārābhimukhe ṭhatvā manusse oloketvā gacchantassāpi pācittiyameva. Tattha keci ‘‘vīthiyaṃ atikkamantassa gharūpacāragaṇanāya āpattiyo’’ti vadanti. Aññe pana ‘‘yāni kulāni uddissa gato, tesaṃ gaṇanāyā’’ti. Pañcannaṃ bhojanānaṃ aññatarena nimantanasādiyanaṃ, santaṃ bhikkhuṃ anāpucchanā, bhattiyagharato aññagharūpasaṅkamanaṃ, majjhanhikānatikkamo, samayāpadānaṃ abhāvoti imānettha pañca aṅgāni.</paragraph>
    <centered line="258">Cārittasikkhāpadavaṇṇanā niṭṭhitā.</centered>
    <subhead line="259">7. Mahānāmasikkhāpadavaṇṇanā</subhead>
    <paragraph line="260" number="303"> Sattame <pageBreak edition="Vipassana Research Institut" number="2.0039" /><bold>mahānāmo</bold>ti sukkodanassa putto anuruddhattherassa, satthu ca jeṭṭhabhātā. Ānandatthero amitodanassa putto, nandatthero pana suddhodanasseva.</paragraph>
    <paragraph line="261" number="305"> Pāḷiyaṃ <bold>kālaṃ āharissathā</bold>ti ajjatanaṃ kālaṃ vītināmessatha, sve bhesajjaṃ harissathāti vā attho. ‘‘Atthi pavāraṇā bhesajjapariyantā ca rattipariyantā cā’’ti tatiyakoṭṭhāse niyamitameva bhesajjaṃ niyamitakālantareyeva gahetabbaṃ, na tato bahi. Itarathā <pageBreak edition="Myanmar" number="2.0041" /> visuṃ payojanaṃ natthīti daṭṭhabbaṃ. Sapariyantā saṅghapavāraṇā, taduttari bhesajjaviññatti, agilānatāti imānettha tīṇi aṅgāni.</paragraph>
    <centered line="262">Mahānāmasikkhāpadavaṇṇanā niṭṭhitā.</centered>
    <subhead line="263">8. Uyyuttasenāsikkhāpadavaṇṇanā</subhead>
    <paragraph line="264" number="315"> Aṭṭhame <bold>ekameka</bold>nti ettha duvaṅginīpi tivaṅginīpi senā saṅgayhati. Uyyuttacaturaṅgasenādassanāya tathārūpapaccayādiṃ vinā gamanaṃ, ananuññātokāse dassananti imānettha dve aṅgāni.</paragraph>
    <centered line="265">Uyyuttasenāsikkhāpadavaṇṇanā niṭṭhitā.</centered>
    <subhead line="266">9. Senāvāsasikkhāpadavaṇṇanā</subhead>
    <paragraph line="267" number="319"> Navame senāya catuttho sūriyatthaṅgamo, agilānatāti imānettha dve aṅgāni.</paragraph>
    <centered line="268">Senāvāsasikkhāpadavaṇṇanā niṭṭhitā.</centered>
    <subhead line="269">10. Uyyodhikasikkhāpadavaṇṇanā</subhead>
    <paragraph line="270" number="322"> Dasame pāḷiyaṃ <bold>kati te lakkhāni laddhānī</bold>ti kittakā tayā laddhāti attho. Uyyodhikādidassanāya <pageBreak edition="Vipassana Research Institut" number="2.0040" /> tathārūpapaccayaṃ vinā gamanaṃ, ananuññātokāse dassananti imānettha dve aṅgāni.</paragraph>
    <centered line="271">Uyyodhikasikkhāpadavaṇṇanā niṭṭhitā.</centered>
    <centered line="272">Niṭṭhito acelakavaggo pañcamo.</centered>
    <title line="273">6. Surāpānavaggo</title>
    <subhead line="274">1. Surāpānasikkhāpadavaṇṇanā</subhead>
    <paragraph line="275" number="328"> Chaṭṭhavaggassa <pageBreak edition="Myanmar" number="2.0042" /> paṭhame pāḷiyaṃ <bold>kiṇṇapakkhittā</bold>ti piṭṭhapūvādiṃ apakkhipitvā kiṇṇasaṅkhātaṃ dhaññaṅkurādisurābījaṃ pakkhipitvā katā. <bold>Sambhārasaṃyuttā</bold>ti sāsapādianekasambhārehi saññuttā.</paragraph>
    <paragraph line="276">Madhukatālanāḷikerādipupphādiraso ciraparivāsito <bold>pupphāsavo</bold> nāma. Tathā panasādi <bold>phalāsavo</bold>. Muddikaraso <bold>madhvāsavo</bold>. Ucchuraso <bold>guḷāsavo</bold>. Tiphalatikaṭukādinānāsambhārānaṃ raso ciraparivāsito <bold>sambhārasaṃyutto</bold>. <bold>Bījato paṭṭhāyā</bold>ti yathāvuttānaṃ piṭṭhādīnaṃ majjatthāya bhājane pakkhittakālato paṭṭhāya.</paragraph>
    <paragraph line="277" number="329"><bold>Loṇasovīrakaṃ sutta</bold>ñca anekehi dabbasambhārehi abhisaṅkhato bhesajjaviseso. Uyyuttasikkhāpadānaṃ acittakalokavajjesu lokavajjatā pubbe vuttanayāvāti tattha kiñcipi avatvā idha tehi asādhāraṇavatthuvisesasiddhāya acittakapakkhepi akusalacittatāya taṃ lokavajjatādivisesaṃ dassetumeva <bold>‘‘vatthuajānanatāya cetthā’’</bold>tiādinā vuttanti veditabbaṃ. Yaṃ panettha vattabbaṃ, taṃ paṭhamapārājikavaṇṇanāyaṃ vitthārato <bold>sāratthadīpaniyaṃ</bold> viraddhaṭṭhānavisodhanavasena vuttanti tattheva gahetabbaṃ. Majjabhāvo, tassa pānañcāti imānettha dve aṅgāni.</paragraph>
    <centered line="278">Surāpānasikkhāpadavaṇṇanā niṭṭhitā.</centered>
    <subhead line="279">2. Aṅgulipatodakasikkhāpadavaṇṇanā</subhead>
    <paragraph line="280" number="330"> Dutiye <pageBreak edition="Vipassana Research Institut" number="2.0041" /> hasādhippāyatā, upasampannassa kāyena kāyāmasananti imānettha dve aṅgāni.</paragraph>
    <centered line="281">Aṅgulipatodakasikkhāpadavaṇṇanā niṭṭhitā.</centered>
    <subhead line="282">3. Hasadhammasikkhāpadavaṇṇanā</subhead>
    <paragraph line="283" number="338"> Tatiye <pageBreak edition="Myanmar" number="2.0043" /> pāḷiyaṃ <bold>hasadhamme hasadhammasaññī</bold>tiādīsu uplavādimattaṃ kiṃ hasadhammo hotīti gahaṇavasena sati karaṇīye kariyamānaṃ hasadhammaṃ hasadhammoti gahaṇavasena attho veditabbo. <bold>Ussārento</bold>ti udake ṭhitaṃ nāvaṃ tīre āropento.</paragraph>
    <paragraph line="284"><bold>Patanuppatanavāresū</bold>ti udakassa uparitale maṇḍūkagatiyā patanuppatanavasena gamanatthaṃ khittāya ekissā kathalāya vasena vuttaṃ. Udakassa uparigopphakatā, hasādhippāyena kīḷananti dve aṅgāni.</paragraph>
    <centered line="285">Hasadhammasikkhāpadavaṇṇanā niṭṭhitā.</centered>
    <subhead line="286">4. Anādariyasikkhāpadavaṇṇanā</subhead>
    <paragraph line="287" number="344"> Catutthe <bold>suttānuloma</bold>nti mahāpadesā. Aṭṭhakathātipi vadanti. Upasampannassa paññattena vacanaṃ, anādariyakaraṇanti dve aṅgāni.</paragraph>
    <centered line="288">Anādariyasikkhāpadavaṇṇanā niṭṭhitā.</centered>
    <subhead line="289">5. Bhiṃsāpanasikkhāpadavaṇṇanā</subhead>
    <paragraph line="290" number="345"> Pañcame upasampannatā, tassa dassanasavanavisaye bhiṃsāpetukāmatāya vāyamananti dve aṅgāni.</paragraph>
    <centered line="291">Bhiṃsāpanasikkhāpadavaṇṇanā niṭṭhitā.</centered>
    <subhead line="292">6. Jotisikkhāpadavaṇṇanā</subhead>
    <paragraph line="293" number="354"> Chaṭṭhe <pageBreak edition="Vipassana Research Institut" number="2.0042" /><bold>alātaṃ patita</bold>nti aggikapālato bahi patitaṃ. <bold>Vijjhāta</bold>nti vijjhātaṃ alātaṃ kapālaggimhi pakkhipitvā jālentassa pācittiyaṃ, tathā kevalaṃ indhanaṃ pātentassapi vijjhātaṃ kapālaggiṃ mukhavātādinā ujjālentassapi. Gilānatādikāraṇābhāvo, visibbetukāmatā, samādahananti tīṇi aṅgāni.</paragraph>
    <centered line="294">Jotisikkhāpadavaṇṇanā niṭṭhitā.</centered>
    <subhead line="295">7. Nahānasikkhāpadavaṇṇanā</subhead>
    <paragraph line="296" number="357"> Sattame <pageBreak edition="Myanmar" number="2.0044" /> pāḷiyaṃ <bold>nagare thakite</bold>ti ettha raññā ciraṃ nahāyitukāmena ‘‘ahaṃ bahi uyyāne katārakkho vasissāmi, nagaraṃ thaketvā gopethā’’ti anuññātā, te thakiṃsūti daṭṭhabbaṃ. <bold>Asambhinnenā</bold>ti anaṭṭhena, taṃ divasaṃ puna aggahitālaṅkārena pabuddhamattenāti adhippāyo. Majjhimadese ūnakaddhamāsanahānaṃ, samayādīnaṃ abhāvoti dve aṅgāni.</paragraph>
    <centered line="297">Nahānasikkhāpadavaṇṇanā niṭṭhitā.</centered>
    <subhead line="298">8. Dubbaṇṇakaraṇasikkhāpadavaṇṇanā</subhead>
    <paragraph line="299" number="368"> Aṭṭhame <bold>paṭiladdhanavacīvarenā</bold>ti ettha pubbe akatakappaṃ katipāhaṃ nivāsanatthāya tāvakālikavasena laddhampi saṅgayhatīti vadanti.</paragraph>
    <paragraph line="300" number="369"> ‘‘Navaṃ nāma akatakappa’’nti sāmaññato vuttattā aññena bhikkhunā kappabinduṃ datvā paribhuttaṃ cīvaraṃ, tena vā, tato labhitvā aññena vā kenaci dinnampi katakappameva navaṃ nāma na hotīti daṭṭhabbaṃ. <bold>‘‘Nivāsetuṃ vā pārupituṃ vā’’</bold>ti vuttattā aṃsabaddhakāsāvampi pārupitabbato kappaṃ kātabbanti vadanti. <bold>Cammakāranīlaṃ</bold> nāma cammaṃ nīlavaṇṇaṃ kātuṃ yojiyamānaṃ nīlaṃ. Pakatinīlamevāti keci. Yathāvuttacīvarassa akatakappatā, anaṭṭhacīvarāditā, nivāsanāditāti tīṇi aṅgāni.</paragraph>
    <centered line="301">Dubbaṇṇakaraṇasikkhāpadavaṇṇanā niṭṭhitā.</centered>
    <subhead line="302">9. Vikappanasikkhāpadavaṇṇanā</subhead>
    <paragraph line="303" number="374"> Navame <pageBreak edition="Vipassana Research Institut" number="2.0043" /><bold>yenā</bold>ti yena saddhiṃ, yassa santiketi attho. Sāmaṃ vikappitassa apaccuddhāro, vikappanupagacīvaratā, avissāsena paribhogoti tīṇi aṅgāni.</paragraph>
    <centered line="304">Vikappanasikkhāpadavaṇṇanā niṭṭhitā.</centered>
    <subhead line="305">10. Cīvaraapanidhānasikkhāpadavaṇṇanā</subhead>
    <paragraph line="306" number="378"> Dasame <pageBreak edition="Myanmar" number="2.0045" /> pāḷiyaṃ <bold>antamaso hasāpekkhopī</bold>ti <bold>api</bold>-saddena atheyyacittaṃ kodhena dukkhāpetukāmaṃ, avaṇṇaṃ pakāsetukāmañca saṅgayhati. Teneva <bold>‘‘tivedana’’</bold>nti vuttaṃ. Upasampannassa pattādīnaṃ apanidhānaṃ, vihesetukāmatādīti dve aṅgāni.</paragraph>
    <centered line="307">Cīvaraapanidhānasikkhāpadavaṇṇanā niṭṭhitā.</centered>
    <centered line="308">Niṭṭhito surāpānavaggo chaṭṭho.</centered>
    <title line="309">7. Sappāṇakavaggo</title>
    <subhead line="310">1. Sañciccapāṇasikkhāpadavaṇṇanā</subhead>
    <paragraph line="311" number="382"> Sattamassa paṭhame usuṃ saraṃ asati khipatīti <bold>issāso</bold>. Na hettha kiñci jīvitaṃ nāma visuṃ tiṭṭhatīti sambandho. Tattha <bold>pāṇe</bold>ti satte. <bold>Appamattena vattaṃ kātabba</bold>nti yathā pāṇakānaṃ vihesāpi na hoti, evaṃ sallakkhetvā otāpanasammajjanādivattaṃ kātabbaṃ. Sesaṃ vuttanayameva.</paragraph>
    <centered line="312">Sañciccapāṇasikkhāpadavaṇṇanā niṭṭhitā.</centered>
    <subhead line="313">2. Sappāṇakasikkhāpadavaṇṇanā</subhead>
    <paragraph line="314" number="387"> Dutiye <pageBreak edition="Vipassana Research Institut" number="2.0044" /><bold>udakasaṇṭhānakappadese</bold>ti kaddamapāsāṇādibhūmiyaṃ. <bold>Tatthā</bold>ti āsitte kappiyaudake. Sesaṃ vuttanayameva.</paragraph>
    <centered line="315">Sappāṇakasikkhāpadavaṇṇanā niṭṭhitā.</centered>
    <subhead line="316">3. Ukkoṭanasikkhāpadavaṇṇanā</subhead>
    <paragraph line="317" number="392"> Tatiye <bold>‘‘tassa bhikkhuno santikaṃ gantvā’’</bold>ti vuttattā yassa adhikaraṇaṃ saṅghakammena nihataṃ, tassa sammukhe eva ukkoṭentassa pācittiyaṃ. Parammukhe pana dukkaṭameva.</paragraph>
    <paragraph line="318" number="395"><bold>‘‘Dhammakamme</bold><pageBreak edition="Myanmar" number="2.0046" /><bold>adhammakammasaññī ukkoṭeti, anāpattī’’</bold>ti vuttattā anādariyatādi viya ukkoṭanaṃ sayaṃ akusalaṃ na hoti, dhammakammasaññāya, pana vimatiyā ca ukkoṭaneneva akusalaṃ hoti. Yathādhammaṃ nihatatā, jānanā, ukkoṭanāti tīṇi aṅgāni.</paragraph>
    <centered line="319">Ukkoṭanasikkhāpadavaṇṇanā niṭṭhitā.</centered>
    <subhead line="320">4. Duṭṭhullasikkhāpadavaṇṇanā</subhead>
    <paragraph line="321" number="399"> Catutthe <bold>āpattiṃ āpajjatiyevā</bold>ti dhuranikkhepapakkhe vuttaṃ. <bold>Vatthupuggalo</bold>ti āpannapuggalo. Chādetukāmatāya hi sati eva avassaṃ aññassa ārocanaṃ vuttaṃ, vatthupuggalassa ca ārocanā nāma na hotīti paṭicchādanamevāti adhippāyo. <bold>Koṭi chinnā hotī</bold>ti chādessāmīti dhuranikkhepe satipi puggalaparamparāya gacchantī āpattikoṭi chijjati.</paragraph>
    <paragraph line="322" number="400"><bold>‘‘Anupasampannassa sukkavissaṭṭhi ca kāyasaṃsaggo cāti ayaṃ duṭṭhullaajjhācāro nāmā’’</bold>ti idaṃ duṭṭhullārocanasikkhāpadaṭṭhakathāyaṃ ‘‘anupasampannassa…pe… ādito pañca sikkhāpadāni duṭṭhullo nāma ajjhācāro, sesāni aduṭṭhullo. Sukkavissaṭṭhikāyasaṃsaggaduṭṭhullaattakāmā panassa ajjhācāro nāmā’’ti (pāci. aṭṭha. 82) iminā vacanena virujjhatīti vīmaṃsitabbaṃ. Puggalapemena chādayato cettha ‘‘aññe garahissantī’’ti bhayavasena chādanakkhaṇe <pageBreak edition="Vipassana Research Institut" number="2.0045" /> paṭighova uppajjatīti <bold>‘‘dukkhavedana’’</bold>nti vuttanti daṭṭhabbaṃ. Upasampannassa duṭṭhullāpattijānanaṃ, paṭicchādetukāmatāya dhuranikkhepoti dve aṅgāni.</paragraph>
    <centered line="323">Duṭṭhullasikkhāpadavaṇṇanā niṭṭhitā.</centered>
    <subhead line="324">5. Ūnavīsativassasikkhāpadavaṇṇanā</subhead>
    <paragraph line="325" number="402"> Pañcame <bold>rūpasippa</bold>nti heraññikasippaṃ. Gabbhe sayitakālena saddhiṃ vīsatimaṃ vassaṃ paripuṇṇamassāti <bold>gabbhavīso</bold>.</paragraph>
    <paragraph line="326" number="404"><bold>Nikkhamanīyapuṇṇamāsī</bold>ti <pageBreak edition="Myanmar" number="2.0047" /> sāvaṇamāsassa puṇṇamiyā āsāḷhīpuṇṇamiyā anantarapuṇṇamī. <bold>Pāṭipadadivase</bold>ti pacchimikāya vassūpanāyikāya. Dvādasa māse mātu kucchismiṃ vasitvā mahāpavāraṇāya jātaṃ upasampādentīti attho. ‘‘Tiṃsa rattindivo māso, dvādasamāsiko saṃvaccharo’’ti (a. ni. 3.71; 8.43; vibha. 1023) vacanato <bold>‘‘cattāro māsā parihāyantī’’</bold>ti vuttaṃ. <bold>Vassaṃ ukkaḍḍhantī</bold>ti vassaṃ uddhaṃ kaḍḍhanti, ‘‘ekamāsaṃ adhikamāso’’ti chaḍḍetvā vassaṃ upagacchantīti attho. Tasmā tatiyo tatiyo saṃvaccharo terasamāsiko hoti. <bold>Te dve māse gahetvā</bold>ti nikkhamanīyapuṇṇamāsato yāva jātadivasabhūtā mahāpavāraṇā. Tāva ye dve māsā anāgatā, tesaṃ atthāya adhikamāsato laddhe dve māse gahetvā. Tenāha ‘‘yo pavāretvā vīsativasso bhavissatī’’tiādi. <bold>‘‘Nikkaṅkhā hutvā’’</bold>ti idaṃ aṭṭhārasannaṃ vassānaṃ ekaadhikamāse gahetvā tato vīsatiyā vassesupi cātuddasīatthāya catunnaṃ māsānaṃ parihāpanena sabbadā paripuṇṇavīsativassataṃ sandhāya vuttaṃ. <bold>Pavāretvā vīsativasso bhavissatī</bold>ti mahāpavāraṇādivase atikkante gabbhavassena saha vīsativasso bhavissatīti attho. <bold>Tasmā</bold>ti yasmā gabbhamāsāpi gaṇanūpagā honti, tasmā. <bold>Ekavīsativasso</bold>ti jātiyā vīsativassaṃ sandhāya vuttaṃ.</paragraph>
    <paragraph line="327" number="406"><bold>Aññaṃ upasampādetī</bold>ti upajjhāyo, ācariyo vā hutvā upasampādeti. <bold>Sopī</bold>ti upasampādentopi anupasampanno. Ūnavīsativassatā, taṃ ñatvā upajjhāyena hutvā upasampādananti dve aṅgāni.</paragraph>
    <centered line="328">Ūnavīsativassasikkhāpadavaṇṇanā niṭṭhitā.</centered>
    <subhead line="329">6. Theyyasatthasikkhāpadavaṇṇanā</subhead>
    <paragraph line="330" number="409"> Chaṭṭhe <pageBreak edition="Vipassana Research Institut" number="2.0046" /> theyyasatthabhāvo, ñatvā saṃvidhānaṃ, avisaṅketena gamananti tīṇi aṅgāni.</paragraph>
    <centered line="331">Theyyasatthasikkhāpadavaṇṇanā niṭṭhitā.</centered>
    <paragraph line="332" number="412"> Sattamaṃ vuttanayameva.</paragraph>
    <subhead line="333">8. Ariṭṭhasikkhāpadavaṇṇanā</subhead>
    <paragraph line="334" number="417"> Aṭṭhame <pageBreak edition="Myanmar" number="2.0048" /><bold>antarāya</bold>nti antarā vemajjhe eti āgacchatīti antarāyo, diṭṭhadhammikādianattho. <bold>Ānantariyadhammā</bold>ti anantare bhave phalanibbattane niyuttā cetanādidhammāti attho. <bold>‘‘Na saggassā’’</bold>ti idaṃ bhikkhunidūsanakammassa ānantariyattābhāvato vuttaṃ. Ariyasāvikāsu, pana kalyāṇaputhujjanabhūtāya ca balakkārena dūsentassa ānantariyasaasameva. Mokkhantarāyikatā pana lolāyapi pakatattabhikkhuniyā dūsakassa tasmiṃ attabhāve magguppattiyā abhāvato vuttā.</paragraph>
    <paragraph line="335">Tasmiṃ attabhāve anivattanakā ahetukaakiriyanatthikadiṭṭhiyova <bold>niyatamicchādiṭṭhidhammā</bold>. Paṇḍakādīnaṃ gahaṇaṃ nidassanamattaṃ. Sabbāpi duhetukāhetukapaṭisandhiyo <bold>vipākantarāyikā</bold>va duhetukānampi maggānuppattito.</paragraph>
    <paragraph line="336"><bold>Aya</bold>nti ariṭṭho. <bold>Rasena rasa</bold>nti anavajjena paccayaparibhuñjanarasena pañcakāmaguṇapaabhogarasaṃ samānetvā. <bold>Upanento viyā</bold>ti ghaṭento viya, so eva vā pāṭho.</paragraph>
    <paragraph line="337"><bold>Aṭṭhikaṅkalūpamā</bold>ti ettha aṭṭhi eva nimmaṃsatāya kaṅkalanti ca vuccati. <bold>Palibhañjanaṭṭhenā</bold>ti avassaṃ patanaṭṭhena. <bold>Adhikuṭṭanaṭṭhenā</bold>ti ati viya kuṭṭanaṭṭhena. Pāḷiyaṃ ‘‘tathāhaṃ bhagavatā…pe… nālaṃ antarāyāyā’’ti idaṃ vatthuanurūpato vuttaṃ. Evaṃ pana aggahetvā aññenapi ākārena yaṃ kiñci bhagavatā vuttaṃ viparītato gahetvā parehi vuttepi amuñcitvā voharantassāpi vuttanayānusārena tadanuguṇaṃ samanubhāsanakammavācaṃ yojetvā āpattiyā āropetuṃ, āpattiyā adassanādīsu tīsu yaṃ kiñci abhirucitaṃ nimittaṃ katvā ukkhepanīyakammaṃ <pageBreak edition="Vipassana Research Institut" number="2.0047" /> kātuñca labbhati. Samanubhāsanaṃ akatvāpi ‘‘māyasmā evaṃ avacā’’ti bhikkhūhi vuttamatte laddhiyā appaṭinissajjanapaccayāya dukkaṭāpattiyāpi ukkhepanīyakammaṃ kātumpi vaṭṭatevāti daṭṭhabbaṃ. Dhammakammatā, samanubhāsanāya appaṭinissajjananti dve aṅgāni.</paragraph>
    <centered line="338">Ariṭṭhasikkhāpadavaṇṇanā niṭṭhitā.</centered>
    <subhead line="339">9. Ukkhittasambhogasikkhāpadavaṇṇanā</subhead>
    <paragraph line="340" number="424"> Navame <pageBreak edition="Myanmar" number="2.0049" /><bold>‘‘ukkhitto anosārito’’</bold>ti vuttattā ariṭṭhassa ukkhepanīyakammaṃ katanti daṭṭhabbaṃ.</paragraph>
    <paragraph line="341" number="425"> Pāḷiyaṃ ‘‘ekacchanne’’ti sāmaññato vuttattā nānūpacārepi ekacchanne nipajjane paṇṇattiṃ ajānantassa arahatopi ukkhittānuvattakānampi pācittiyameva. Akatānudhammatā, ñatvā sambhogādikaraṇanti dve aṅgāni.</paragraph>
    <centered line="342">Ukkhittasambhogasikkhāpadavaṇṇanā niṭṭhitā.</centered>
    <subhead line="343">10. Kaṇṭakasikkhāpadavaṇṇanā</subhead>
    <paragraph line="344" number="428"> Dasame <bold>pire</bold>ti sambodhanatthe nipātapadaṃ. Sesaṃ anantarasikkhāpadadvaye vuttanayameva.</paragraph>
    <centered line="345">Kaṇṭakasikkhāpadavaṇṇanā niṭṭhitā.</centered>
    <centered line="346">Niṭṭhito sappāṇakavaggo sattamo.</centered>
    <title line="347">8. Sahadhammikavaggo</title>
    <subhead line="348">1. Sahadhammikasikkhāpadavaṇṇanā</subhead>
    <paragraph line="349" number="434"> Aṭṭhamavaggassa <pageBreak edition="Vipassana Research Institut" number="2.0048" /> paṭhame upasampannassa paññattena vacanaṃ, asikkhitukāmassa lesena evaṃ vacananti dve aṅgāni.</paragraph>
    <centered line="350">Sahadhammikasikkhāpadavaṇṇanā niṭṭhitā.</centered>
    <subhead line="351">2. Vilekhanasikkhāpadavaṇṇanā</subhead>
    <paragraph line="352" number="438"> Dutiye <bold>alajjitā</bold>ti alajjitāya. Evaṃ sesesupi. <bold>Sañcicca āpattiṃ āpajjatī</bold>tiādi bhikkhubhikkhunīnaññeva vuttaṃ alajjilakkhaṇaṃ, sāmaṇerādīnaṃ, pana gahaṭṭhānañca sādhāraṇavasena yathāsakaṃ sikkhāpadavītikkamanapaṭigūhanādito veditabbaṃ. Lajjilakkhaṇepi eseva nayo. Kiñcāpi <pageBreak edition="Myanmar" number="2.0050" /> kukkucce uppannepi madditvā karonto, kappiye akappiyasaññitāya karontopi taṅkhaṇikāya alajjitāya evaṃ karonti. Tathāpi kukkuccādibhede visuṃ gahitāti daṭṭhabbaṃ.</paragraph>
    <paragraph line="353"><bold>Vajjiputtakā</bold> dasavatthudīpakā. <bold>Parūpahāraaññāṇakaṅkhāparavitāraṇādivādā</bold>ti ettha arahattaṃ paṭijānantānaṃ kuhakānaṃ sukkavissaṭṭhiṃ disvā ‘‘mārakāyikā devatā asuciṃ upasaṃharantī’’tigāhino <bold>parūpahāravādā</bold> nāma. Arahato sabbesaṃ itthipurisādīnaṃ nāmādiajānane <bold>aññāṇaṃ,</bold> tattha sanniṭṭhānabhāvena <bold>kaṅkhā,</bold> parato sutvā nāmādijānanena <bold>paravitāraṇo</bold> atthītivādino aññāṇavādā, kaṅkhāvādā, paravitāraṇavādā ca tesaṃ, mahāsaṅghikādīnañca vibhāgo <bold>kathāvatthuppakaraṇe</bold> vutto.</paragraph>
    <paragraph line="354"><bold>Cattāro maggā ca phalāni cā</bold>ti ettha <bold>ca</bold>-kārena abhiññāpaṭisambhidāpi saṅgahitāti daṭṭhabbaṃ. <bold>Kecī</bold>ti pariyattidharā dhammakathikā. Puna <bold>kecī</bold>ti paṭipattidharā paṃsukūlikattherā. <bold>Itare panā</bold>tiādīsu ayaṃ adhippāyo – dhammakathikattherā pana paṃsukūlikattherehi ābhataṃ suttaṃ sutvā –</paragraph>
    <gatha1 line="355">‘‘Yāva <pageBreak edition="Vipassana Research Institut" number="2.0049" /> tiṭṭhanti suttantā, vinayo yāva dippati;</gatha1>
    <gathalast line="356">Tāva dakkhanti ālokaṃ, sūriye abbhuṭṭhite yathā.</gathalast>
    <gatha1 line="357">‘‘Suttantesu asantesu, pamuṭṭhe vinayamhi ca;</gatha1>
    <gathalast line="358">Tamo bhavissati loke, sūriye atthaṅgate yathā.</gathalast>
    <gatha1 line="359">‘‘Suttante rakkhite sante, paṭipatti hoti rakkhitā;</gatha1>
    <gathalast line="360">Paṭipattiyaṃ ṭhito dhīro, yogakkhemā na dhaṃsatī’’ti. (a. ni. aṭṭha. 1.1.130) –</gathalast>
    <unindented line="361">Idaṃ suttaṃ āharitvā attanova vādaṃ patiṭṭhapentā pārājikānāpajjanavasena ṭhitā paṭipattisaṅgahitā pariyattiyeva mūlanti āhaṃsūti. Tenāha ‘‘sace pañca bhikkhū cattāri pārājikāni rakkhaṇakā…pe… sāsanaṃ vuḍḍhiṃ viruḷhiṃ gamayissantī’’ti. Etena ca parikkhīṇe kāle lajjigaṇaṃ alabhantena vinayadharena alajjinopi pakatatte saṅgahetvā tehi saha dhammāmisasambhogaṃ saṃvāsaṃ karontena bahū kulaputte upasampādetvā sāsanaṃ <pageBreak edition="Myanmar" number="2.0051" /> paggahetuṃ vaṭṭatīti idaṃ sijjhatīti daṭṭhabbaṃ. Garahitukāmatā, upasampannassa santike sikkhāpadavivaṇṇananti dve aṅgāni.</unindented>
    <centered line="362">Vilekhanasikkhāpadavaṇṇanā niṭṭhitā.</centered>
    <subhead line="363">3. Mohanasikkhāpadavaṇṇanā</subhead>
    <paragraph line="364" number="444"> Tatiye pāḷiyaṃ <bold>ko pana vādo bhiyyo</bold>ti tehi aññehi bhikkhūhi diṭṭhadvattivārato bhiyyo pana vitthārena uddisiyamāne pātimokkhe nisinnapubbatā atthi ce, tattha kimeva vattabbaṃ, āpattimokkho natthi evāti adhippāyo. <bold>Tañca yathādhammo kāretabbo</bold>ti <bold>ta</bold>nti kāraṇatthe upayogavacanaṃ, tāyāti attho. Yathā dhammo ca vinayo ca ṭhito, tathā tāya āpattiyā kāretabboti vuttaṃ hoti. Mohāropanaṃ, tikkhattuṃ sutabhāvo, mohetukāmassa mohananti tīṇi aṅgāni.</paragraph>
    <centered line="365">Mohanasikkhāpadavaṇṇanā niṭṭhitā.</centered>
    <subhead line="366">4. Pahārasikkhāpadavaṇṇanā</subhead>
    <paragraph line="367" number="451"> Catutthe <pageBreak edition="Vipassana Research Institut" number="2.0050" /> pāḷiyaṃ <bold>kāyapaṭibaddhena vā</bold>ti ettha pāsāṇādinissaggiyapahāropi saṅgahito.</paragraph>
    <paragraph line="368" number="452"><bold>Rattacitto</bold>ti kāyasaṃsaggarāgena vuttaṃ. Methunarāgena pana pahārato purisādīsu dukkaṭameva. Mokkhādhippāyena daṇḍakoṭiyā sappādiṃ ghaṭṭetvā maṇḍūkādiṃ mocentassapi anāpatti eva. Kupitatā, upasampannassa na mokkhādhippāyena pahāroti dve aṅgāni.</paragraph>
    <centered line="369">Pahārasikkhāpadavaṇṇanā niṭṭhitā.</centered>
    <subhead line="370">5. Talasattikasikkhāpadavaṇṇanā</subhead>
    <paragraph line="371" number="457"> Pañcame <pageBreak edition="Myanmar" number="2.0052" /><bold>na paharitukāmatāya dinnattā dukkaṭa</bold>nti ettha kimidaṃ dukkaṭaṃ, pahārapaccayā, udāhu uggiraṇapaccayāti? Uggiraṇapaccayāva, na pahārapaccayā. Na hi paharitukāmatāya asati tappaccayā kāci āpatti yuttā, uggiraṇassa pana attano sabhāvena asaṇṭhitattā tappaccayā pācittiyaṃ na jātaṃ, asuddhacittena katapayogattā ca ettha anāpatti na yuttāti dukkaṭaṃ vuttanti gahetabbaṃ.</paragraph>
    <paragraph line="372" number="458"><bold>Pubbe</bold>ti anantarasikkhāpade. Sesaṃ anantarasadisameva.</paragraph>
    <centered line="373">Talasattikasikkhāpadavaṇṇanā niṭṭhitā.</centered>
    <subhead line="374">6. Amūlakasikkhāpadavaṇṇanā</subhead>
    <paragraph line="375" number="459"> Chaṭṭhe <bold>‘‘attaparittāṇaṃ karontā’’</bold>ti idaṃ na ca veramūlikā anuddhaṃsanāti dassanatthaṃ vuttaṃ. Anuddhaṃsanakkhaṇe pana kopacittameva uppajjati. Teneva <bold>‘‘dukkhavedana’’</bold>nti vuttaṃ. Sesaṃ vuttanayameva.</paragraph>
    <centered line="376">Amūlakasikkhāpadavaṇṇanā niṭṭhitā.</centered>
    <subhead line="377">7. Kukkuccuppādanasikkhāpadavaṇṇanā</subhead>
    <paragraph line="378" number="464"> Sattame <pageBreak edition="Vipassana Research Institut" number="2.0051" /> upasampannassa aphāsukāmatā, kukkuccuppādananti dve aṅgāni.</paragraph>
    <centered line="379">Kukkuccuppādanasikkhāpadavaṇṇanā niṭṭhitā.</centered>
    <subhead line="380">8. Upassutisikkhāpadavaṇṇanā</subhead>
    <paragraph line="381" number="471"> Aṭṭhame suyyatīti <bold>suti,</bold> vacanaṃ. Tassā samīpaṃ <bold>upassuti</bold>. Suyyati etthāti sutīti evañhi atthe gayhamāne savanaṭṭhānasamīpe aññasmiṃ assavanaṭṭhāne tiṭṭhatīti āpajjati. Aṭṭhakathāyañca upassuti-saddasseva atthaṃ dassetuṃ <bold>‘‘yattha ṭhatvā’’</bold>tiādi vuttaṃ, na suti-saddamattassa.</paragraph>
    <paragraph line="382" number="473"><bold>Ekaparicchedānī</bold>ti <pageBreak edition="Myanmar" number="2.0053" /> kadāci akiriyato, kadāci kiriyato samuṭṭhānasāmaññena vuttaṃ. Upasampannena codanādhippāyo, savananti dve aṅgāni.</paragraph>
    <centered line="383">Upassutisikkhāpadavaṇṇanā niṭṭhitā.</centered>
    <subhead line="384">9. Khiyyanasikkhāpadavaṇṇanā</subhead>
    <paragraph line="385" number="474"> Navame dhammakammatā, jānanaṃ, chandaṃ datvā khiyyananti tīṇi aṅgāni.</paragraph>
    <centered line="386">Khiyyanasikkhāpadavaṇṇanā niṭṭhitā.</centered>
    <subhead line="387">10. Pakkamanasikkhāpadavaṇṇanā</subhead>
    <paragraph line="388" number="481"> Dasame vinicchayakathāya dhammikatā, taṃ ñatvā kammato paṭṭhāya ekasīmaṭṭhassa samānasaṃvāsikassa hatthapāsavijahananti dve aṅgāni.</paragraph>
    <centered line="389">Pakkamanasikkhāpadavaṇṇanā niṭṭhitā.</centered>
    <subhead line="390">11. Dubbalasikkhāpadavaṇṇanā</subhead>
    <paragraph line="391" number="484"> Ekādasame <pageBreak edition="Vipassana Research Institut" number="2.0052" /> upasampannassa dhammena laddhasammutitā, saṅghena saddhiṃ cīvaraṃ datvā khiyyitukāmatāya khiyyananti dve aṅgāni.</paragraph>
    <centered line="392">Dubbalasikkhāpadavaṇṇanā niṭṭhitā.</centered>
    <paragraph line="393" number="489"> Dvādasamaṃ vuttanayameva.</paragraph>
    <centered line="394">Niṭṭhito sahadhammikavaggo aṭṭhamo.</centered>
    <title line="395">9. Rājavaggo</title>
    <subhead line="396">1. Antepurasikkhāpadavaṇṇanā</subhead>
    <paragraph line="397" number="499"> Navamavaggassa <pageBreak edition="Myanmar" number="2.0054" /> paṭhame pāḷiyaṃ <bold>saṃsuddhagahaṇiko</bold>ti ettha <bold>gahaṇī</bold>ti gabbhāsayasaññito mātu kucchippadeso, purisantarasukkāsamphuṭṭhatāya saṃsuddhagahaṇiko. Abhisittakhattiyatā, ubhinnampi sayanigharato anikkhantatā, appaṭisaṃviditassa indakhīlātikkamoti tīṇi aṅgāni.</paragraph>
    <centered line="398">Antepurasikkhāpadavaṇṇanā niṭṭhitā.</centered>
    <subhead line="399">2. Ratanasikkhāpadavaṇṇanā</subhead>
    <paragraph line="400" number="506"> Dutiye <bold>āvasathassā</bold>ti ettha antoārāme vā hotu aññattha vā, yattha katthaci attano vasanaṭṭhānaṃ āvasatho nāma. <bold>Chandenapi bhayenapī</bold>ti vaḍḍhakiādīsu chandena, rājavallabhesu bhayena. <bold>Ākiṇṇamanussepi jāte…pe… āsaṅkantī</bold>ti tasmiṃ nimmanussaṭṭhāne pacchā ākiṇṇamanusse jātepi visaritvā gamanakāle aññassa adiṭṭhattā tameva bhikkhuṃ āsaṅkanti. <bold>Patirūpaṃ</bold> nāma kappiyabhaṇḍe sayaṃ paṃsukūlaṃ gahetvā akappiyabhaṇḍe patirūpānaṃ upāsakādīnaṃ <pageBreak edition="Vipassana Research Institut" number="2.0053" /> dassetvā cetiyādipuññe niyojanaṃ vā dāpetvā nirapekkhagamanaṃ vā. <bold>Samādapetvā</bold>ti yācitvā. Parasantakatā, vissāsaggāhapaṃsukūlasaññānaṃ abhāvo, ananuññātakāraṇā uggahaṇādi cāti tīṇi aṅgāni.</paragraph>
    <centered line="401">Ratanasikkhāpadavaṇṇanā niṭṭhitā.</centered>
    <subhead line="402">3. Vikālagāmappavisanasikkhāpadavaṇṇanā</subhead>
    <paragraph line="403" number="508"> Tatiye pāḷiyaṃ <bold>bhayakatha</bold>nti rājacorādibhayaṃ vā rogāmanussadubbhikkhakantārādibhayaṃ vā ārabbha pavattaṃ. <bold>Visikhākatha</bold>nti suniviṭṭhādivīthikathaṃ. <bold>Kumbhaṭṭhānakatha</bold>nti udakatitthakathaṃ, kumbhadāsīkathaṃ vā. <bold>Pubbapetakatha</bold>nti atītañātikathaṃ. <bold>Nānattakatha</bold>nti vuttāhi, vakkhamānāhi ca vimuttaṃ nānāsabhāvaṃ <pageBreak edition="Myanmar" number="2.0055" /> niratthakakathaṃ. <bold>Lokakkhāyika</bold>nti ‘‘ayaṃ loko kena nimmito’’tiādinā lokasabhāvakkhānavasena pavattanakathā. Evaṃ <bold>samuddakkhāyikā</bold> veditabbā. Iti bhavo iti abhavoti yaṃ vā taṃ vā niratthakakāraṇaṃ vatvā pavattitakathā <bold>itibhavābhavakathā</bold>. Ettha ca bhavo sassataṃ, vuḍḍhi, kāmasukhañcāti tividho, abhavo tabbiparītavasena. Iti imāya chabbidhāya itibhavābhavakathāya saddhiṃ <bold>dvattiṃsatiracchānakathā</bold> nāma honti. Atha vā pāḷiyaṃ sarūpato anāgatāpi araññapabbatanadīdīpakathā iti-saddena saṅgahetvā dvattiṃsatiracchānakathāti vuccanti. <bold>Iti vā</bold>ti ettha <bold>iti</bold>-saddo pakāratthe. <bold>Vā</bold>-saddo vikappatthe. Tasmā evaṃ pakāraṃ ito aññaṃ vā tādisaṃ niratthakakathaṃ kathetīti attho gahetabbo.</paragraph>
    <paragraph line="404" number="512"><bold>Ussāhaṃ paṭippassambhetvā vihāraṃ gacchantā</bold>ti ettha gāmūpacārato bahi nikkhante antarārāmādīnamupacāraṃ paviṭṭhe sandhāya vuttaṃ. Gāmūpacārabbhantare pana paṭipassaddhussāhānampi puna tameva vā aññaṃ vā gāmaṃ pavisitukāmatāya sati āpucchanakiccaṃ natthi. <bold>‘‘Kulaghare vā…pe… gantabba’’</bold>nti idaṃ pana purebhattaṃ paviṭṭhānaṃ vikāle sañjāte vikāle gāmappavesassa āpucchitabbatāya vuttaṃ. <bold>Adinnādāne vuttanayenā</bold>ti dutiyaleḍḍupātaṃ sandhāya vuttaṃ.</paragraph>
    <paragraph line="405" number="515"><bold>Antarārāmantiādīsū</bold>ti ettha ussavadivasādīsu manussehi gāme padakkhiṇaṃ kārentaṃ <bold>jinabimbādiṃ</bold> pūjetukāmehi vā rogavūpasamādiyatthaṃ manussehi yācitehi vā bhikkhūhi suppaṭicchannādividhiṃ akatvāpi vīthimajjheneva gāmaṃ padakkhiṇaṃ kātuṃ vaṭṭatīti vadanti, taṃ na <pageBreak edition="Vipassana Research Institut" number="2.0054" /> gahetabbaṃ anāpattivāre avuttattā, ‘‘maggā anokkamitvā…pe… pācittiya’’nti (kaṅkhā. aṭṭha. vikālagāmappavesanasikkhāpadavaṇṇanā) paṭikkhittattā ca. Vesāliṃ anupariyāyitvā parittaṃ karontenāpi ānandattherena suppaṭicchannatādiṃ akopenteneva, apaññatte vā sikkhāpade katanti daṭṭhabbaṃ. Keci pana ‘‘antarārāmādigāmantare ṭhitehi garuṭṭhānīyānaṃ paccuggamanānuggamanādivasena gāmavīthiṃ otarituṃ vaṭṭatī’’ti vadanti, tampi antaragharaṃ pavisantaṃ pati kātuṃ na vaṭṭati eva. Antarārāmādikappiyabhūmiṃ pana uddissa gacchantaṃ pati kātuṃ vaṭṭatīti khāyati, vīmaṃsitabbaṃ. Santaṃ bhikkhuṃ anāpucchanā <pageBreak edition="Myanmar" number="2.0056" />, ananuññātakāraṇā vikāle gāmappavesoti dve aṅgāni.</paragraph>
    <centered line="406">Vikālagāmappavisanasikkhāpadavaṇṇanā niṭṭhitā.</centered>
    <subhead line="407">4. Sūcigharasikkhāpadavaṇṇanā</subhead>
    <paragraph line="408" number="520"> Catutthe pāḷiyaṃ <bold>vāsijaṭe</bold>ti vāsidaṇḍake. Aṭṭhimayādisūcigharatā, karaṇakārāpanādivasena attano paṭilābhoti dve aṅgāni.</paragraph>
    <centered line="409">Sūcigharasikkhāpadavaṇṇanā niṭṭhitā.</centered>
    <subhead line="410">5. Mañcapīṭhasikkhāpadavaṇṇanā</subhead>
    <paragraph line="411" number="521"> Pañcame pāḷiyaṃ <bold>āsayato, bhikkhave, moghapuriso veditabbo</bold>ti hīnajjhāsayavasena ayaṃ tucchapurisoti ñātabbo, hīnāya paccaye lolatāya puggalassa tucchatā ñātabbāti adhippāyo. Imasmiṃ sikkhāpade, ito paresu ca pañcasu attanā kārāpitassa paṭilābhe eva pācittiyaṃ. Paribhoge panassa, aññesañca dukkaṭameva. Pamāṇātikkantamañcapīṭhatā, attano karaṇakārāpanavasena paṭilābhoti dve aṅgāni.</paragraph>
    <centered line="412">Mañcapīṭhasikkhāpadavaṇṇanā niṭṭhitā.</centered>
    <subhead line="413">6. Tūlonaddhasikkhāpadavaṇṇanā</subhead>
    <paragraph line="414" number="526"> Chaṭṭhe <pageBreak edition="Vipassana Research Institut" number="2.0055" /><bold>poṭakitūla</bold>nti tiṇagacchajātikānaṃ tūlaṃ. Sesaṃ vuttanayameva.</paragraph>
    <centered line="415">Tūlonaddhasikkhāpadavaṇṇanā niṭṭhitā.</centered>
    <subhead line="416">7. Nisīdanasikkhāpadavaṇṇanā</subhead>
    <paragraph line="417" number="531-536"> Sattame <pageBreak edition="Myanmar" number="2.0057" /> nisīdanassa pamāṇātikkantatā, attano karaṇādinā paṭilābhoti dve aṅgāni.</paragraph>
    <centered line="418">Nisīdanasikkhāpadavaṇṇanā niṭṭhitā.</centered>
    <paragraph line="419" number="537-547"> Iminā nayena aṭṭhamanavamadasamesupi aṅgāni veditabbāni. Sesaṃ sabbattha suviññeyyamevāti.</paragraph>
    <centered line="420">Niṭṭhito rājavaggo navamo.</centered>
    <centered line="421">Khuddakavaṇṇanānayo niṭṭhito.</centered>
  </content>
</document>