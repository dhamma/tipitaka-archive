<?xml version="1.0"?>
<document>
<metadata>
<normativeSource>http://tipitaka.org/romn/cscd/vin13t.nrf1.xml</normativeSource>
<archivePath>roman/tika/vinayapitaka (tika)/khuddasikkha-mulasikkha/khuddasikkha-puranatika.xml</archivePath>
<title>Khuddasikkhā-purāṇaṭīkā - Khuddasikkhā-mūlasikkhā - Vinayapiṭaka (ṭīkā) - Tīkā</title>
</metadata>
<body>
<chapter line="1">Khuddasikkhā-purāṇaṭīkā</chapter>
<subsubhead line="2">Ganthārambhakathā</subsubhead>
<gatha1 line="3">Yo <pageBreak edition="V" number="0.0069" /><pageBreak edition="M" number="0.0059" />ciraṃ dīghamaddhānaṃ, viditvā dukkhitaṃ janaṃ;</gatha1>
<gathalast line="4">Tathāpi nāvabujjhantamanukampāya codito.</gathalast>
<gatha1 line="5">Bodhāya paṇidhiṃ katvā, patto sambodhimuttamaṃ;</gatha1>
<gathalast line="6">Tassa pāde namassitvā, dhammaṃ saṅghañca sādhukaṃ.</gathalast>
<gatha1 line="7">Pubbācariyapādesu, ṭhapetvā sīsamattano;</gatha1>
<gathalast line="8">Therena <bold>dhammasirinā,</bold>thirasīlena yā katā.</gathalast>
<gatha1 line="9">‘‘Ādito <pageBreak edition="V" number="0.0070" />upasampannasikkhitabba’’ntiādinā;</gatha1>
<gathalast line="10"><bold>Khuddasikkhā</bold>samāsena, tassā atthavinicchayaṃ.</gathalast>
<gatha1 line="11">Likhissāmi hitatthāya, ādikammikabhikkhunaṃ;</gatha1>
<gatha2 line="12">Tattha yuttaṃ gahetabbamayuttaṃ tujjhitabbakanti;</gatha2>
<subsubhead line="13">Ganthārambhakathāvaṇṇanā</subsubhead>
<paragraph line="14">(Ka) etthāha – katamā khuddasikkhā, kathaṃ sikkhitabbā, kasmā sikkhitabbā, ke sikkhanti, ke sikkhitasikkhāti? Vuccate – adhisīlaadhicittaadhipaññāvasena tisso sikkhā, ganthavasenettha saṅkhipitvā vuttattā taddīpano gantho ‘‘khuddasikkhā’’ti <pageBreak edition="M" number="0.0060" />vuccati, atha vā ‘‘khuddaṃ anelakaṃ madhupaṭala’’ntiādīni viya sikkhākāmānaṃ madhuratāya khuddā ca tā sikkhā cāti khuddasikkhā, atha vā ‘‘khuddaputtamhi samaṇa posa ma’’ntiādīsu viya bahuvidhattāpi khuddā ca tā sikkhitabbato sikkhā cāti khuddasikkhā. Adhisīlasikkhā panettha cārittavārittavasena duvidhampi sīlaṃ yathānusiṭṭhaṃ paṭipajjamānena tappaṭipakkhe kilese tadaṅgappahānavasena pajahantena sikkhitabbā, adhicittasikkhā pana yathāvuttesu ārammaṇesu abhiyogakaraṇavasena jhānappaṭipakkhānaṃ nīvaraṇagaṇānaṃ vikkhambhanappahānaṃ kurumānena sikkhitabbā, adhipaññāsikkhā pana yathānurūpaṃ samucchedavasena sānusaye kilese samucchindantena sikkhitabbā.</paragraph>
<paragraph line="15">Kasmā sikkhitabbāti ettha –</paragraph>
<gatha1 line="16">Jātiādīhi dukkhehi, anekehi upaddutaṃ;</gatha1>
<gathalast line="17">Khandhalokaṃ jahitvāna, pattuṃ khemaṃ puraṃ sivaṃ.</gathalast>
<paragraph line="18">Kalyāṇaputhujjanena saha satta sekkhā sikkhanti. Arahanto sikkhitasikkhā.</paragraph>
<gatha1 line="19">Ye <pageBreak edition="V" number="0.0071" />vītamohā munipuṅgavassa;</gatha1>
<gatha2 line="20">Sissesu aggā muninā pasatthā;</gatha2>
<gatha3 line="21">Te tīsu sikkhāsu samattasikkhā;</gatha3>
<gathalast line="22">Tato pare kena samattasikkhāti.</gathalast>
<paragraph line="23"><bold>Ādito</bold>ti ettha ādimhiyevāti attho, ādito paṭṭhāyāti vā. Upasampannena ca upasampannāya ca sikkhitabbaṃ <bold>upasampannasikkhitabbaṃ</bold>. Saha mātikāya <bold>samātikaṃ</bold>. Pubbe vuttappakāraṃ khuddasikkhaṃ pavakkhāmi ādarena, pakārena vā vakkhāmi ratanattayaṃ vanditvāti attho. Apica thero <bold>ādito</bold>ti vacanena saddhāpabbajitānaṃ kulaputtānaṃ ālasiyadosena appaṭipajjantānaṃ aññāṇadosena aññathā paṭipajjantānaṃ <pageBreak edition="M" number="0.0061" />saṃvegaṃ janeti. Kathaṃ? Atidullabhaṃ khaṇasamavāyaṃ paṭilabhitvā taṅkhaṇaṃ na kusītena vā niratthakakathāpasutena vā vītināmetabbaṃ, kiṃ kātabbaṃ? Ādito paṭṭhāya nirantarameva tīsu sikkhāsu ādaro janetabboti. Etthāha – kiṃ taṃ ratanattayaṃ nāma, yaṃ vanditvā thero khuddasikkhaṃ pavakkhatīti? Vuccate – buddharatanaṃ dhammaratanaṃ saṅgharatananti imāni tīṇi ratanāni. Tāni hi ratijananaṭṭhena ‘‘ratanānī’’ti vuccanti. Apica –</paragraph>
<gatha1 line="24">‘‘Cittīkataṃ mahagghañca, atulaṃ dullabhadassanaṃ;</gatha1>
<gathalast line="25">Anomasattaparibhogaṃ, ratanaṃ tena vuccatī’’ti. (dī. nī. aṭṭha. 2.33; saṃ. ni. aṭṭha. 3.5.223; khu. pā. aṭṭha. 6.3; su. ni. aṭṭha. 1.226; mahāni. aṭṭha. 50; udā. aṭṭha. 45) –</gathalast>
<indent line="26">Imissā gāthāya vasena ratanattho veditabbo.</indent>
<subhead line="27">Mātikāvaṇṇanā</subhead>
<paragraph line="28">(Kha-ja) idāni ‘‘samātika’’nti vuttattā mātikaṃ tāva dassetuṃ <bold>‘‘pārājikā ca cattāro’’</bold>tiādi āraddhaṃ. Sabbasikkhānaṃ pana mūlabhūtattā adhisīlasikkhāva paṭhamaṃ vuttā. ‘‘Sīle patiṭṭhāyā’’ti (suṃ. ni. 1.1.23, 192; peṭako. 22; mi. pa. 2.1.9) hi <pageBreak edition="V" number="0.0072" />vuttaṃ. Tatrāpi mahāsāvajjattā, mūlacchejjavasena pavattanato ca sabbapaṭhamaṃ jānitabbāti pārājikāva paṭhamaṃ vuttāti. Idāni yathānikkhittāni mātikāpadāni paṭipāṭiyā vitthāretvā dassetuṃ ‘‘pārājikā ca cattāro’’ti paṭhamapadaṃ uddhaṭaṃ, tassāyamattho – <bold>pārājikā</bold>ti parājitā parājayamāpannā, sikkhāpadaṃ atikkamitvā teneva āpattiṃ āpajjitvā, tāya vā parājayamāpāditānametaṃ adhivacanaṃ, te pana cattāroti vuttaṃ hoti.</paragraph>
<subhead line="29">1. Pārājikaniddesavaṇṇanā</subhead>
<paragraph line="30" number="1-2">Idāni <pageBreak edition="M" number="0.0062" />te dassetuṃ <bold>‘‘maggattaye’’</bold>tiādi āraddhaṃ. Tattha manussāmanussatiracchānagatānaṃ vasena tisso itthiyo, tayo ubhatobyañjanakā, tayo paṇḍakā, tayo purisāti pārājikavatthubhūtānaṃ nimittānaṃ nissayā dvādasamattā honti, tesaṃ vaccamaggappassāvamaggamukhamaggavasena tayo maggā. Tattha manussitthiyā tayo, amanussitthiyā tayo, tiracchānagatitthiyā tayoti nava, tathā manussaubhatobyañjanakādīnaṃ. Manussapaṇḍakādīnaṃ pana vaccamaggamukhamaggavasena dve dve katvā cha, tathā manussapurisādīnanti sabbesaṃ vasena tiṃsa maggā honti. Te sabbe pariggahetvā idha <bold>‘‘maggattaye’’</bold>ti vuttaṃ, tasmiṃ maggattayeti attho. <bold>Anikkhittasikkho</bold>ti bhikkhubhāvato cavitukāmatācittena yathālakkhaṇaṃ apaccakkhātasikkhoti attho. <bold>Santhatasanthate</bold>ti vatthādīsu yena kenaci santhate vā asanthate vā. <bold>Allokāse</bold>ti maggattayassa pakativātena asamphuṭṭhappadese. <bold>Nimitta</bold>nti aṅgajātaṃ. <bold>Saṃsanthataṃ vā asanthataṃ vā</bold>ti attano aṅgajātaṃ vatthādīnaṃ aññatarena paṭicchannaṃ vā appaṭicchannaṃ vā. <bold>Upādiṇṇa</bold>nti anaṭṭhakāyappasādaṃ. Vuttappakāre maggattaye pavesanto cuto pārājikoti sambandho. Naṭṭhakāyappasādaṃ pana pīḷakaṃ vā cammakhilaṃ vā lomaṃ vā pavesantassa dukkaṭaṃ, manussānaṃ pana jīvamānakasarīre akkhināsākaṇṇacchiddavatthikosesu satthakādīhi katavaṇe vā methunarāgena tilabījamattampi aṅgajātaṃ pavesantassa thullaccayaṃ, avasesasarīresu upakacchakādīsu ca dukkaṭaṃ. Tiracchānagatānaṃ hatthiassagoṇagadrabhaoṭṭhamahiṃsādīnaṃ nāsāya thullaccayaṃ, tathā tesaṃ vatthikosesu. Sabbesampi tiracchānagatānaṃ akkhikaṇṇavaṇesu dukkaṭaṃ, tathā tesaṃ avasesasarīresupi.</paragraph>
<paragraph line="31">Idāni <pageBreak edition="M" number="0.0063" />pavesanaṃ nāma na kevalaṃ attupakkameneva hoti, bhikkhupaccatthikādīnaṃ pana vasena <pageBreak edition="V" number="0.0073" />parūpakkamenāpi hoti, tatthāpi sevanacitte sati pārājiko hotīti dassanatthaṃ <bold>‘‘atha vā’’</bold>tiādi vuttaṃ. Tassattho – yo bhikkhu pavesanapaviṭṭhaṭhitauddhāraṇakkhaṇesu sādiyati, tasmiṃ khaṇe sevanacittaṃ upaṭṭhapeti, sopi pārājiko hoti. Yo pana bhikkhu sabbaso asādiyanto āsīvisamukhaṃ aṅgārakāsuñca paviṭṭhaṃ viya maññati, so nipparādho hoti. Ettha ṭhitaṃ nāma sukkavissaṭṭhisamayappavatti.</paragraph>
<centered line="32">Paṭhamaṃ.</centered>
<paragraph line="33" number="3-4">Idāni dutiyaṃ dassetuṃ <bold>‘‘ādiyeyyā’’</bold>tiādimāha. ‘‘Ādiyeyyā’’tiādīnaṃ padānaṃ ‘‘adinnaṃ theyyacittena bhave pārājiko’’ti iminā sambandho. <bold>Ādiyeyyā</bold>ti ārāmādiṃ abhiyuñjitvā yo bhikkhu gaṇheyya, so bhave pārājikoti attho. Evaṃ sesesupi. <bold>Hareyyā</bold>ti vetanena vā mittabhāvena vā aññassa bhaṇḍaṃ haranto puna theyyacitte uppanne ‘‘sīse bhāraṃ theyyacitto āmasatī’’tiādinā gaṇheyyāti attho. <bold>Avahareyyā</bold>ti ‘‘upanikkhittaṃ bhaṇḍaṃ ‘dehi me bhaṇḍa’nti vuccamāno ‘nāhaṃ gaṇhāmī’’tiādinā avahareyya. <bold>Iriyāpathaṃ kopeyyā</bold>ti ‘‘sahabhaṇḍahārakaṃ nessāmī’’ti teneva purisena taṃ netuṃ tassa gamanapathaṃ vāretvā aññena maggena taṃ santajjetvā neti, evaṃ nentassa tassa purisassa paṭhamapāde thullaccayaṃ, dutiyapāduddhāre pārājikaṃ. ‘‘Thalaṭṭhaṃ bhaṇḍaṃ theyyacitto āmasatī’’tiādinā <bold>ṭhānā cāveyya</bold>. Parikappitaṭṭhānaṃ vā suṅkaghātaṃ vā atikkāmento <bold>saṅketaṃ vītināmeyya</bold>. Yaṃ kiñci parapariggahitaṃ sassāmikaṃ bhaṇḍaṃ tehi sāmikehi kāyena vā vācāya vā na dinnanti <bold>adinnaṃ</bold>.</paragraph>
<paragraph line="34">Idāni <pageBreak edition="M" number="0.0064" />na imināva ākārena avahārako pārājiko hoti, aññathāpi hotīti dassetuṃ <bold>‘‘atha vā’’</bold>tiādi vuttaṃ. Theyyāvahārako ca balāvahārako ca kusāvahārako ca paṭicchannāvahārako ca parikappāvahārako ca bhave pārājikoti sambandho. Tattha <bold>theyyāvahāro</bold>nāma sandhicchedādīhi vā kaṃsakūṭamānakūṭatulākūṭādīhi vā vañcetvā gahaṇaṃ. Pasayhāvahāro <bold>balāvahāro</bold>. Kusasaṅkamanaṃ katvā parakoṭṭhāsaggahaṇaṃ <bold>kusāvahāro</bold>. Parabhaṇḍaṃ paṃsuādinā paṭicchādetvā sāmikesu apassitvā gatesu paccāgantvā gahaṇaṃ <bold>paṭicchannāvahāro. Parikappāvahāro</bold>pana duvidho bhaṇḍokāsavasena. Tattha ‘‘sāṭako ce, gaṇhissāmi, suttañce, na gaṇhissāmī’’ti bhaṇḍaṃ parikappetvā andhakāre pasibbakaṃ gaṇhāti. Tattha ce sāṭako hoti, uddhāreyeva <pageBreak edition="V" number="0.0074" />pārājikaṃ. Sace suttaṃ hoti, rakkhati, puna ‘‘sutta’’nti ñatvāpi ‘‘yaṃ laddhaṃ, taṃ gahetabba’’nti uggaṇhanto uddhāreyeva pārājikaṃ, ayaṃ <bold>bhaṇḍaparikappo</bold>. Okāsaparikappo gabbhadvārappamukhavihārādīnaṃ vasena paricchedaṃ karoti ‘‘sace maṃ etthantare passanti, dassāmi, no ce passanti, gaṇhitvā gacchāmī’’ti, tassa taṃ parikappitaparicchedaṃ atikkamantassa padavārena pārājikaṃ veditabbaṃ, ayaṃ <bold>okāsaparikappo</bold>.</paragraph>
<paragraph line="35">Idāni imasmiṃ adinnādāne vinicchayanayaṃ dassetuṃ <bold>‘‘bhaṇḍakālagghadesehī’’</bold>tiādi vuttaṃ. <bold>Etthā</bold>ti adinnādāne. <bold>Nicchayo</bold>ti vinicchayo kātabboti attho. Tattha kenaci bhikkhunā ‘‘mayā idaṃ nāma bhaṇḍaṃ theyyacittena gahita’’nti vutte vinayadharena sahasāva taṃ āpattiṃ anāropetvā tassa bhaṇḍassa sāmikaassāmikabhāvaṃ upaparikkhitvā yadi sassāmikaṃ, tassa bhaṇḍassa agghavasena āpattiyā kāretabbo. Sace nirālayakāle gahitaṃ <pageBreak edition="M" number="0.0065" />, pārājikena na kāretabbo, ayaṃ bhaṇḍavasena vinicchayo.</paragraph>
<paragraph line="36"><bold>Kālo</bold>ti avahārakālo. Tadeva hi bhaṇḍaṃ kadāci mahagghaṃ hoti, kadāci appagghaṃ, tasmā yasmiṃ kāle avahaṭaṃ, tasmiṃ kāle yo tassa aggho, tena agghena āpattiyā kāretabbo, ayaṃ kālavasena vinicchayo.</paragraph>
<paragraph line="37"><bold>Aggho</bold>ti bhaṇḍaggho. Navabhaṇḍassa hi yo aggho, so pacchā parihāyati, tasmā sabbadā bhaṇḍaṃ pakatiagghavaseneva na kāretabbaṃ, ayaṃ agghavasena vinicchayo. <bold>Deso</bold>ti avahāradeso. Bhaṇḍuṭṭhānadese hi bhaṇḍaṃ appagghaṃ hoti, aññattha mahagghaṃ, tasmā yasmiṃ dese bhaṇḍaṃ avahaṭaṃ, tasmiṃyeva dese agghena kāretabbo, ayaṃ desavasena vinicchayo.</paragraph>
<paragraph line="38">Paribhogenapi sāṭakādikassa bhaṇḍassa aggho parihāyati, tasmā tassa paribhogavasena parihīnāparihīnabhāvo upaparikkhitabbo, ayaṃ paribhogavasena vinicchayo.</paragraph>
<centered line="39">Dutiyaṃ.</centered>
<paragraph line="40" number="5">Idāni tatiyaṃ dassetuṃ <bold>‘‘manussaviggaha’’</bold>ntiādi āraddhaṃ. Tattha <bold>manussaviggaha</bold>nti paṭisandhiviññāṇena <pageBreak edition="V" number="0.0075" />saddhiṃ uppannaṃ kalalarūpaṃ ādiṃ katvā pakatiyā vīsativassasatāyukassa sattassa yāva maraṇakālā etthantare anupubbena vuddhippatto attabhāvo, eso manussaviggaho nāma, evarūpaṃ manussaviggahanti attho. <bold>Ciccā</bold>ti vadhakacetanāvasena sañcetetvā pakappetvā abhivitaritvā vītikkamoti attho. <bold>Jīvitā vā viyojaye</bold>ti vuttappakāraṃ manussaviggahaṃ <pageBreak edition="M" number="0.0066" />kalalakālepi tāpanamaddanehi vā bhesajjasampadānena vā tato vā uddhampi tadanurūpena upakkamena santativikopanavasena yo jīvitā viyojeyya, so cuto bhaveti sambandho. Kiñca bhiyyo – <bold>‘‘satthahārakaṃ vā’’</bold>tiādi vuttaṃ. Ettha haratīti hārakaṃ, kiṃ harati? Jīvitaṃ, haritabbanti vā hārakaṃ, upanikkhipitabbanti attho, satthañca taṃ hārakañcāti <bold>satthahārakaṃ. Assā</bold>ti manussaviggahassa. Yathā manussaviggaho icchiticchitakkhaṇe taṃ asiādisatthaṃ paṭilabhati, tathā sayaṃ <bold>maraṇacetano</bold>maraṇādhippāyo hutvā upanikkhipeyya. Sopi cuto bhaveti attho. Etena thāvarappayogaṃ dasseti.</paragraph>
<paragraph line="41" number="6-7">Idāni ‘‘maraṇavaṇṇaṃ vā saṃvaṇṇeyyā’’tiādividhiṃ dassetuṃ <bold>‘‘gāheyya maraṇūpāyaṃ, vadeyya maraṇe guṇa’’</bold>nti vuttaṃ. Tattha ‘‘satthaṃ vā āhara, visaṃ vā khāda, rajjuyā vā ubbandhitvā kālaṃ karohī’’tiādinā nayena maraṇatthāya upāyaṃ gāheyya. Maraṇasaṃvaṇṇanā panettha bahuvidhā ‘‘kāyena saṃvaṇṇeti, vācāya kāyavācāya dūtena lekhāya vā saṃvaṇṇetī’’ti vuttattā. Tattha <bold>kāyena saṃvaṇṇeti</bold>nāma kāyena viññāpeti. ‘‘Yo papāte papatanādīni katvā marati, so dhanaṃ vā labhati, yasaṃ vā labhati, saggaṃ vā gacchatī’’tiādinā nayena saṃvaṇṇeti, āpatti dukkaṭassa. Tassa vacanaṃ sutvā koci ‘‘marissāmī’’ti dukkhaṃ vedanaṃ uppādeti, thullaccayaṃ. Marati ce, pārājikaṃ. Evaṃ sesesupi. <bold>Dūtena saṃvaṇṇanāyaṃ</bold>pana dūtassa sāsanaṃ ārocāpeti ‘‘evaṃ ārocehī’’ti, ‘‘yo evaṃ marati, so dhanaṃ vā labhatī’’ti sabbaṃ purimasadisameva. <bold>Lekhāya saṃvaṇṇeti</bold>nāma giripabbatapurāṇādilekhaṃ likhati, ‘‘yo evaṃ maratī’’tiādi vuttanayameva. Etthāpi yo maraṇūpāyaṃ vā gāheyya, maraṇe vā guṇaṃ vadeyya, so cuto bhaveti sambandho.</paragraph>
<paragraph line="42">Idāni <pageBreak edition="M" number="0.0067" />pana imassa manussaviggahassa chabbidhe payoge dassetuṃ <bold>‘‘payogā’’</bold>tiādi āraddhaṃ. Sāhatthikanissaggikaāṇattikathāvaraiddhimayavijjāmayānaṃ vasena tassa manussaviggahassa chappayogāti adhippāyo. Tattha <bold>sāhatthiko</bold>ti sayaṃ mārentassa kāyena vā kāyappaṭibaddhena <pageBreak edition="V" number="0.0076" />vā paharaṇaṃ. <bold>Nissaggiko</bold>ti dūre ṭhitaṃ māretukāmassa kāyādīhi ususattiyantapāsāṇādīnaṃ nissajjanaṃ. <bold>Āṇattiko</bold>ti ‘‘asukaṃ nāma mārehī’’ti aññaṃ āṇāpentassa āṇāpanaṃ. <bold>Thāvaro</bold>ti opātakkhaṇanaṃ, apassenasaṃvidhānaṃ, asiādīnaṃ upanikkhipanaṃ, taḷākādīsu visasampayojanaṃ, rūpūpahāroti evamādi. Kammavipākajāya iddhiyā payojanaṃ <bold>iddhipayogaṃ</bold>. Māraṇatthāya vijjānaṃ parijappanaṃ <bold>vijjāmayo</bold>ti.</paragraph>
<paragraph line="43">Idāni imesu chasu payogesu āṇattiyaṃ saṅketavisaṅketataṃ dassetuṃ <bold>‘‘kālavatthāvudhiriyāpathā’’</bold>tiādimāha. Tattha <bold>kālo</bold>ti pubbaṇhasāyanhādikālo ca yobbanathāvariyādikālopi ca. Imesu yaṃ kiñci kālaṃ niyametvā ‘‘imasmiṃ nāma kāle mārehī’’ti āṇatto sace tasmiṃyeva kāle māreti, āṇattikkhaṇeyeva pārājikaṃ. Sace niyamitakālato pure vā pacchā vā māreti, āṇāpako muccati. <bold>Vatthū</bold>ti māretabbo puggalo. Sace āṇatto tameva māreti, āṇāpakassa āṇattikkhaṇeyeva pārājikaṃ. Atha aññaṃ māreti, āṇāpako muccati. Evaṃ sesesupi vuttanayeneva vinicchayo veditabbo. <bold>Āvudha</bold>nti asiādi. <bold>Iriyāpatho</bold>ti māretabbassa gamanaṃ vā nisajjā vāti evamādiko. <bold>Kiriyāviseso</bold>ti vijjhanaṃ vā chedanaṃ vā bhedanaṃ vā sūlāropanaṃ vāti evamādiko. <bold>Okāso</bold>ti gāmo vā vanaṃ vā gehaṃ vāti evamādiko. Imesu yathā <pageBreak edition="M" number="0.0068" />yathā vadhako āṇatto, tathā tathā kate āṇāpakassa āpatti, aññathā kate visaṅketo hoti. Āṇattiyaṃ pana ayaṃ viseso ‘‘adhiṭṭhāyāti adhiṭṭhahitvā āṇāpeti ‘evaṃ vijjha, evaṃ pahara, evaṃ ghātehī’’ti vuttāya pāḷiyā labbhatīti ñātabbo.</paragraph>
<centered line="44">Tatiyaṃ.</centered>
<paragraph line="45" number="8-9">Idāni catutthaṃ dassetuṃ <bold>‘‘jhānādibheda’’</bold>ntiādimāha. Tassattho – ‘‘jhānaṃ vimokkho samādhi samāpatti ñāṇadassanaṃ maggabhāvanā phalasacchikiriyā kilesappahānaṃ vinīvaraṇatā cittassa suññāgāre abhiratī’’ti evaṃ vuttaṃ uttarimanussadhammaṃ attani natthitāya nosantaṃ ‘‘mayi atthī’’ti attani vā taṃ ‘‘ahaṃ ettha sandissāmī’’ti attānaṃ vā tattha upanetvā dīpento cuto bhave. <bold>Koṭṭhāsaṃ vā</bold>ti ettha ‘‘jhānalābhī, vimokkhalābhī, samādhilābhī, samāpattilābhīmhī’’ti evamādinā nayena koṭṭhāsato vāti attho. <bold>Ekekaṃ vā</bold>ti ‘‘paṭhamassa <pageBreak edition="V" number="0.0077" />jhānassa lābhī, dutiyassa jhānassa lābhīmhī’’ti evamādinā nayena ekekaṃ vāti attho. ‘‘Atītabhave sotāpannomhī’’ti vadato atītabhavaṃ sandhāya kathitattā pārājikaṃ natthi, tasmā <bold>‘‘paccuppannabhavassita’’</bold>nti vuttaṃ, tassa paccuppannabhavanissitaṃ katvāti attho. <bold>Aññāpadesarahita</bold>nti ‘‘yo te vihāre vasati, so bhikkhu paṭhamassa jhānassa lābhī’’tiādinā nayena aññāpadesaṃ vināti attho. Evaṃ dīpento hi thullaccayamāpajjati. <bold>Dīpento</bold>ti ‘‘paṭhamaṃ jhānaṃ samāpajjiṃ, samāpajjāmi, samāpanno, paṭhamassa jhānassa lābhīmhi, vasīmhi, sacchikataṃ assā’’ti evamādinā nayena dīpentoti attho. ‘‘Adhigato’’ti māno adhimāno, so yassa natthi, so <bold>anadhimāniko</bold>. Kena evaṃ dīpentoti ce? Taṃ dassetuṃ <bold>‘‘kāyena vācā’’</bold>tiādi vuttaṃ <pageBreak edition="M" number="0.0069" />, kāyena vā vācāya vā tadubhayena vāti attho. <bold>Viññattipathe</bold>ti yattha ṭhito manussajātiko gahaṭṭho vā pabbajito vā tassa vacanaṃ pakatisotena sutvā samanantarameva ‘‘imaṃ nāma esa vadatī’’ti jānāti, tattha ṭhatvā dīpento cuto bhave, na devabrahmādīsu aññatarena ñāteti attho.</paragraph>
<centered line="46">Catutthaṃ.</centered>
<paragraph line="47" number="10">Idāni catunnampi sādhāraṇavinicchayaṃ vattuṃ <bold>‘‘pārājikete cattāro’’</bold>tiādimāha. Tatthāyaṃ saṅkhepo – <bold>cattāro</bold>pi <bold>ete</bold>pārājikā ‘‘ekakammaṃ ekuddeso samasikkhatā’’ti evaṃ vuttasaṃvāsassa abhabbatāya <bold>asaṃvāsā, yathāpure</bold>pubbe gihikāle ca anupasampannakāle ca asaṃvāsikā, evaṃ pacchā pārājikaṃ āpannāpi asaṃvāsāti. Kiñca bhiyyo – <bold>abhabbā bhikkhubhāvāya</bold>puna tena attabhāvena upasampadāya avatthutāya upasampannā bhavitumpi abhabbāti attho. Kiṃ viyāti ce? <bold>Sīsacchinnova jīvituṃ,</bold>yathāpi sīsacchinno tena attabhāvena puna jīvituṃ abhabbo, evamime cattāroti adhippāyo.</paragraph>
<paragraph line="48" number="11">Idāni imesu catūsu pārājikesu ye pariyāyāṇattīhi sambhavanti, te dassetuṃ <bold>‘‘pariyāyo cā’’</bold>tiādi vuttaṃ. Tattha <bold>pariyāyo</bold>ti maraṇādhippāyassa kāyapayogo vā vacīpayogo vā. Tasmā ‘‘yo īdise muhutte satthaṃ vā āharitvā visaṃ vā khāditvā sobbhādīsu vā papatitvā marati, so dhanaṃ vā labhati, yasaṃ vā labhatī’’tiādinā nayena maraṇaṃ abhinandanto ‘‘idaṃ sutvā yo koci maratū’’ti yo pariyāyena vadati, taṃ sutvā sace <pageBreak edition="V" number="0.0078" />koci tathā marati, pārājikaṃ. Niyamitena pana yaṃ sandhāya vuttaṃ, tasseva maraṇe pārājikaṃ. <bold>Āṇatti</bold><pageBreak edition="M" number="0.0070" />pana vuttatthāyeva. <bold>Tatiye</bold>manussaviggahapārājike labbhatīti sambandho. <bold>Dutiye pana</bold>adinnādāne āṇatti eva labbhati, na pariyāyoti attho. Kasmā naṃ pariyāyena nāpajjatīti? Yathā manussaviggahe ‘‘maraṇavaṇṇaṃ vā saṃvaṇṇeyyā’’ti vuttaṃ, tathā idha adinnādāne ‘‘vaṇṇaṃ vā saṃvaṇṇeyyā’’ti avuttattā. <bold>Sesesū</bold>ti paṭhamacatutthesu pariyāyāṇattidvayaṃ na labbhatīti attho.</paragraph>
<paragraph line="49" number="12">Idāni catūsupi yathāsambhavaṃ aṅgabhedaṃ dassetuṃ <bold>‘‘sevetukāmatācitta’’</bold>ntiādi vuttaṃ. Tattha <bold>methunadhammassā</bold>ti methunadhammapārājikassa. <bold>Budhā</bold>ti vinayadharā.</paragraph>
<paragraph line="50" number="13"><bold>Manussasa</bold>nti manussasantakatā. Etena petatiracchānagatapariggahesu anāpattīti dīpitaṃ hoti. <bold>Tathāsaññī</bold>ti manussasantakavasena parapariggahitasaññīti attho. <bold>Vatthuno garutā</bold>ti pañcamāsakaṃ vā atirekapañcamāsakaṃ vā tadagghanakaṃ bhaṇḍaṃ vā hotīti attho. <bold>Avahāro cā</bold>ti pañcavīsatiyā avahāresu yena kenaci avahāro hotīti attho. <bold>Adinnādānahetuyo</bold>ti adinnādānapārājikassa etāni pañca aṅgānīti adhippāyo.</paragraph>
<paragraph line="51" number="14"><bold>Pāṇo mānussako</bold>ti manussajātikapāṇo. Tasmiṃ pāṇe <bold>pāṇasaññitā. Ghātacetanā</bold>ti vadhakacetanā. <bold>Payogo</bold>ti taṃsamuṭṭhito sāhatthikādīnaṃ channaṃ payogānaṃ aññatarapayogo. <bold>Tena</bold>payogena maraṇaṃ. <bold>Pañcete vadhahetuyo</bold>ti manussaviggahapārājikassa pañca aṅgānīti attho.</paragraph>
<paragraph line="52" number="15"><bold>Asantatā</bold>ti uttarimanussadhammassa attani asantatā cāti attho. <bold>Pāpamicchatāyārocanā</bold>ti iminā yo kevalaṃ <pageBreak edition="M" number="0.0071" />pāpamicchataṃ vinā mandattā momūhattā bhaṇati, tassa anāpattīti dīpitaṃ hoti. <bold>Tassā</bold>ti yassa āroceti, tassa manussajātitā ca. ‘‘Yo te vihāre vasati, so bhikkhu arahā’’tiādinā (pari. 160, 336) <bold>nāññāpadeso ca. Tadevā</bold>ti tadā eva taṅkhaṇeyeva jānanaṃ. <bold>Asantadīpane</bold>ti uttarimanussadhammārocanapārājiketi attho.</paragraph>
<paragraph line="53" number="16">Idāni <pageBreak edition="V" number="0.0079" />‘‘pārājikā ca cattāro’’ti ettha ca-saddena saṅgahitehi saddhiṃ samodhānetvā dassetuṃ <bold>‘‘asādhāraṇā cattāro’’</bold>tiādi vuttaṃ. Tattha ubbhajāṇumaṇḍalikā vajjappaṭicchādikā ukkhittānuvattikā aṭṭhavatthukāti ime cattāro bhikkhunīnaṃ bhikkhūhi asādhāraṇā nāma. Etāsu <bold>ubbhajāṇumaṇḍalikā</bold>nāma yā kāyasaṃsaggarāgena avassutā teneva rāgena avassutassa manussapurisassa akkhakānaṃ adho, jāṇumaṇḍalānaṃ kapparānañca upari yena kenaci sarīrāvayavena āmasanādiṃ sādiyati, tassā adhivacanaṃ. Yā pana bhikkhunī aññissā bhikkhuniyā pārājikasaṅkhātaṃ vajjaṃ jānaṃ paṭicchādeti, sā <bold>vajjappaṭicchādikā</bold>nāma. Samaggena pana saṅghena ukkhittaṃ bhikkhuṃ yā bhikkhunī yaṃdiṭṭhiko so hoti, tassā diṭṭhiyā gahaṇavasena anuvattati, sā <bold>ukkhittānuvattikā</bold>nāma. Yā pana kāyasaṃsaggarāgena tintā tathāvidhasseva purisassa hatthaggahaṇaṃ vā saṅghāṭikaṇṇaggahaṇaṃ vā sādiyati, kāyasaṃsaggasaṅkhātassa asaddhammassa paṭisevanatthāya purisassa hatthapāse santiṭṭhati vā, tattha ṭhatvā sallapati vā, saṅketaṃ vā gacchati, purisassa āgamanaṃ vā sādiyati, kenaci vā paṭicchannokāsaṃ pavisati, hatthapāse ṭhatvā kāyaṃ upasaṃharati, ayaṃ <bold>aṭṭhavatthukā</bold>nāmāti veditabbā.</paragraph>
<paragraph line="54"><bold>Abhabbakā</bold><pageBreak edition="M" number="0.0072" /><bold>ekādasā</bold>ti ettha paṇḍako theyyasaṃvāsako titthiyapakkantako tiracchānagato mātughātako pitughātako arahantaghātako bhikkhunidūsako saṅghabhedako lohituppādako ubhatobyañjanakoti ime ekādasa abhabbapuggalā nāma. <bold>Vibbhantā bhikkhunī</bold>ti yadā bhikkhunī vibbhamitukāmā hutvā setavatthaṃ vā kāsāyameva vā gihinivāsanākārena nivāseti, tadā pārājikamāpannā nāma hoti, puna upasampadaṃ na labhati, sā ca pārājikāti attho. <bold>Mudupiṭṭhiko</bold>nāma kataparikammāya mudukāya piṭṭhiyā samannāgato. So ettāvatā na pārājiko, atha kho yadā anabhiratiyā pīḷito attano aṅgajātaṃ attano mukhamaggavaccamaggesu aññataraṃ paveseti, tadā pārājiko hoti.</paragraph>
<paragraph line="55" number="17-18"><bold>Lambī</bold>ti aṅgajātassa dīghattā evaṃ vutto. Sopi yadā anabhiratiyā pīḷito attano aṅgajātaṃ attano mukhe vā vaccamagge vā paveseti, tadā pārājiko hoti. <bold>Mukhena gaṇhanto</bold>ti ettha yo anabhiratiyā pīḷito parassa suttassa vā pamattassa vā aṅgajātaṃ attano mukhena gaṇhāti, so cāti attho. <bold>Tatthevā</bold>ti parassa aṅgajātevāti attho <pageBreak edition="V" number="0.0080" />. Yo anabhiratiyā pīḷito parassa aṅgajātaṃ kammaniyaṃ disvā attano vaccamaggena tassa upari nisīdati, taṃ attano vaccamaggaṃ paveseti, so cāti attho. Ete cattāro anulomikā methunassāti sambandho. Kathamiti ce? Magge maggappavesanasadisatāya, na ubhinnaṃ rāgavasena sadisabhāvūpagatānaṃ dvayaṃdvayasamāpattisadisatāya. <bold>Idhāgatā cattāro</bold>ti methunadhammādivasena pārājikā cattāro cāti evaṃ samodhānato catuvīsati pārājikāti attho.</paragraph>
<paragraph line="56">Etthāha <pageBreak edition="M" number="0.0073" />– mātughātakapitughātakaarahantaghātakā tatiyapārājikaṃ āpannā, bhikkhunidūsako lambīādayo cattāro paṭhamapārājikaṃ āpannāyevāti katvā kuto catuvīsatīti? Adhippāyo panettha atthi, mātughātakādayo hi cattāro idha anupasampannāyeva adhippetā, lambīādayo cattāro kiñcāpi paṭhamapārājikena saṅgahitā, yasmā ekena pariyāyena methunadhammaṃ appaṭisevinopi honti, tasmā visuṃ vuttāti. Pārājikavinicchayo.</paragraph>
<centered line="57">Pārājikaniddesavaṇṇanā niṭṭhitā.</centered>
<subhead line="58">2. Saṅghādisesaniddesavaṇṇanā</subhead>
<paragraph line="59" number="19">Idāni saṅghādisesaṃ pakāsetuṃ <bold>‘‘garukā navā’’</bold>tiādi āraddhaṃ. <bold>Garukā</bold>ti saṅghādisesā idha adhippetā, aññattha pana pārājikāpi saṅgayhanti. Kasmā ‘‘terasā’’ti avatvā ‘‘navā’’ti vuttanti ce? Vītikkamakkhaṇeyeva āpajjitabbattā paṭhamāpattikā vuttā, yāvatatiyakā pana cattāro saṅghādisesā saṅghāyattattā cirena āpajjantīti na vuttā. Tattha <bold>mocetukāmatā</bold>ti mocetukāmatāyāti attho ‘‘alajjitā’’tiādīsu viya. Iminā pana nayena mocanassādo muccanassādo muttassādo methunassādo phassassādo kaṇḍūvanassādo dassanassādo nisajjanassādo vācassādo gehasitapemaṃ vanabhaṅgiyanti ekādasa assādā vuttā, tesu ekaṃyeva mocanassādaṃ gahetvā sesā paṭikkhittā honti.</paragraph>
<paragraph line="60">Tesaṃ assādānaṃ vasena evaṃ vinicchayo veditabbo – mocetuṃ assādo <bold>mocanassādo</bold>. Mocanassādacetanāya <pageBreak edition="V" number="0.0081" />nimitte upakkamati, muccati, saṅghādiseso. Na muccati <pageBreak edition="M" number="0.0074" />ce, thullaccayaṃ. <bold>Muccanassāde</bold>sace attano dhammatāya muccamānaṃ assādeti, na upakkamati, anāpatti. Sace muccamānaṃ assādento upakkamitvā moceti, saṅghādisesova. Attano dhammatāya mutte assādo <bold>muttassādo</bold>. Etthāpi upakkamassa natthitāya anāpatti. Evaṃ sabbattha. Methunassādena itthiṃ gaṇhantassa muttepi anāpatti, ayaṃ <bold>methunassādo. Phassassādo</bold>duvidho ajjhattiko bāhiro cāti. Tattha ajjhattike tāva attano nimittaṃ ‘‘thaddhaṃ mudukanti jānissāmī’’ti vā lolabhāvena vā kīḷāpayato sace muccati, anāpatti. Bāhiraphassassāde kāyasaṃsaggarāgena mātugāmaṃ phusato āliṅgato ca mutte anāpatti. <bold>Kaṇḍūvanassāde</bold>daddukacchādīnaṃ vasena khajjamānaṃ nimittaṃ kaṇḍūvanassādena kaṇḍūvato muttepi anāpatti. <bold>Dassanassāde</bold>mātugāmassa anokāsaṃ upanijjhāyato muttepi anāpatti. <bold>Nisajjanassāde</bold>mātugāmena saddhiṃ raho nisinnassa muttepi anāpatti. Vācāya assādo <bold>vācassādo</bold>. Tena assādena mātugāmaṃ methunappaṭisaṃyuttāhi vācāhi obhāsantassa muttepi anāpatti. <bold>Gehasitapeme</bold>mātādīnaṃ mātādipemena āliṅganādiṃ karontassa muttepi anāpatti. <bold>Vanabhaṅge ca</bold>santhavakaraṇatthāya itthiyā pesitaṃ pupphādivanabhaṅgasaññitaṃ paṇṇākāraṃ ‘‘itthannāmāya nāma idaṃ me pesita’’nti assādena āmasantassa muttepi anāpatti. Etesu pana mocanassādavaseneva upakkamantassa āpatti, sesānaṃ vasena anāpattīti veditabbaṃ.</paragraph>
<paragraph line="61"><bold>Sukkassā</bold>ti ‘‘nīlaṃ pītakaṃ lohitakaṃ odātaṃ takkavaṇṇaṃ dakavaṇṇaṃ telavaṇṇaṃ khīravaṇṇaṃ dadhivaṇṇaṃ sappivaṇṇa’’nti (pārā. 237) evaṃ āgatesu dasasu vaṇṇesu yassa kassaci sukkassāti adhippāyo <pageBreak edition="M" number="0.0075" />. <bold>Upakkammā</bold>ti ‘‘ajjhattarūpe moceti, bahiddhārūpe moceti, ajjhattabahiddhārūpe moceti, ākāse kaṭiṃ kampento mocetī’’ti (pārā. 237) evaṃ vuttesu catūsu upāyesu aññatarena upāyena ‘‘rāgūpatthambhe moceti, vaccūpatthambhe moceti, passāvūpatthambhe moceti, vātūpatthambhe moceti, uccāliṅgapāṇakadaṭṭhūpatthambhe mocetī’’ti evaṃ vuttesu pañcasu kālesu kismiñci kāle aṅgajāte kammaniyaṃ patte ‘‘ārogyatthāya moceti, sukhatthāya moceti, bhesajjatthāya, dānatthāya, puññatthāya, yaññatthāya, saggatthāya, bījatthāya, vīmaṃsatthāya, davatthāya mocetī’’ti (pārā. 237) evaṃ vuttesu dasasu adhippāyesu yena kenaci adhippāyena hatthādīsu yena kenaci upakkamitvāti attho. <bold>Vimocaya</bold>nti antamaso yaṃ ekā khuddakamakkhikā piveyya, tattakampi mocentoti attho. <bold>Aññatra supinantenā</bold>ti yā supinante <pageBreak edition="V" number="0.0082" />sukkavissaṭṭhi hoti, taṃ ṭhapetvāti attho. <bold>Samaṇo</bold>ti yo koci upasampanno. <bold>Garuka</bold>nti saṅghādisesaṃ. <bold>Phuse</bold>ti āpajjeyyāti attho.</paragraph>
<centered line="62">Sukkavissaṭṭhisikkhāpadaṃ paṭhamaṃ.</centered>
<paragraph line="63" number="20">Idāni kāyasaṃsaggaṃ dīpetuṃ <bold>‘‘itthisaññī’’</bold>tiādi āraddhaṃ. Tattha <bold>itthisaññī</bold>ti tadahujātāyapi manussitthiyā itthisaññīyeva hutvāti attho. Sace tattha vematiko vā paṇḍakapurisatiracchānagatasaññī vā hoti, thullaccayaṃ, tathā itthiyā kāyena kāyappaṭibaddhāmasane ca kāyappaṭibaddhena kāyāmasane ca yakkhīpetīpaṇḍakānaṃ kāyena kāyāmasane ca. Purisatiracchānagatitthīnaṃ pana kāyena kāyāmasanepi dukkaṭaṃ, tathā yakkhīādīnaṃ kāyena kāyappaṭibaddhādīsu <pageBreak edition="M" number="0.0076" />ca. Matitthiyā pana thullaccayaṃ. <bold>Kāyasaṃsaggarāgavā</bold>ti iminā mātupemādiṃ mokkhādhippāyañca paṭikkhipati. <bold>Samphusanto</bold>ti kāyasaṃsaggarāgena upakkamma antamaso lomenapi manussitthiṃ samphusantoti atthasambandho. Iminā yo itthiyā āliṅgatopi kāyena na vāyamati, kevalaṃ phassaṃyeva anubhavati, tassa anāpattīti dīpitaṃ hoti.</paragraph>
<centered line="64">Kāyasaṃsaggasikkhāpadaṃ dutiyaṃ.</centered>
<paragraph line="65" number="21">Idāni duṭṭhullavācaṃ pakāsetuṃ <bold>‘‘tathā suṇanti’’</bold>ntiādi āraddhaṃ. Tattha <bold>tathā</bold>ti itthisaññī. Manussitthiṃ suṇantinti sambandho. <bold>Suṇanti</bold>nti iminā paṭibalāyapi itthiyā aviññattipathe ṭhitāya dūtena vā paṇṇena vā ārocentassa duṭṭhullavācāpattina hotīti dīpitaṃ hoti. <bold>Viññuñcā</bold>ti iminā yā mahallikāpi bālāpi eḷamūgāpi asaddhammappaṭisaṃyuttaṃ kathaṃ na jānāti, sā idha nādhippetāti dasseti. Vaccamaggapassāvamaggānaṃ vasena maggaṃ vā methunaṃ vā ārabbhāti sambandho. Duṭṭhullavācāya rāgo duṭṭhullavācārāgo, tena <bold>duṭṭhullavācārāgena</bold>. Taṃ assādento <bold>obhāsetvā</bold>duruttavacanaṃ vatvā garukaṃ phuseti attho.</paragraph>
<paragraph line="66">Kathaṃ dve magge ārabbha pasaṃsati garahati? Tattha pasaṃsāyapi tāva ‘‘itthilakkhaṇena subhalakkhaṇena samannāgatāsī’’ti vadati, na tāvasīsaṃ eti. ‘‘Tava vaccamaggo ca passāvamaggo ca subho susaṇṭhāno dassanīyo, īdisena nāma itthilakkhaṇena subhalakkhaṇena samannāgatāsī’’ti <pageBreak edition="V" number="0.0083" />vadati, sīsaṃ eti, saṅghādiseso hotīti attho. Garahaṇe pana ‘‘sikharaṇīsi, sambhinnāsi, ubhatobyañjanāsī’’ti imāni tīṇi suddhāniyeva sīsaṃ enti vaccamaggapassāvamaggānaṃ niyatavacanattā accoḷārikattā ca. Aññāni pana ‘‘animittāsi, nimittamattāsī’’tiādīni <pageBreak edition="M" number="0.0077" />maggānaṃ aniyatavacanattā methunena ghaṭetvā vuttāni eva sīsaṃ enti. Methunappaṭisaṃyutte ‘‘dehi me, arahasi me dātu’’ntiādīhi pana sīsaṃ na eti, ‘‘methunadhammaṃ dehī’’tiādinā methunadhamme ghaṭiteyeva saṅghādiseso. Itthiyā vaccamaggapassāvamagge ṭhapetvā adhakkhakaṃ ubbhajāṇumaṇḍalaṃ ādissa vaṇṇādibhaṇane thullaccayaṃ, tathā yakkhīpetīpaṇḍakesu vaccamaggapassāvamagge methunepi. Imesaṃ pana yakkhīādīnaṃ adhakkhakādike vuttappakāre padese duṃkkaṭaṃ, tathā itthiyādīnaṃ ubbhakkhake adhojāṇumaṇḍale kāyappaṭibaddhe cāti.</paragraph>
<centered line="67">Duṭṭhullavācāsikkhāpadaṃ tatiyaṃ.</centered>
<paragraph line="68" number="22">Idāni attakāmapāricariyaṃ dassetuṃ <bold>‘‘vatvā’’</bold>tiādi vuttaṃ. Tattha <bold>vatvā</bold>ti duṭṭhullobhāsane vuttappakāraṃ itthiṃ itthisaññīyeva hutvā vatvāti attho. <bold>Attakāmupaṭṭhānavaṇṇa</bold>nti ettha methunadhammasaṅkhātena kāmena upaṭṭhānaṃ kāmupaṭṭhānaṃ, attano atthāya kāmupaṭṭhānaṃ attakāmupaṭṭhānaṃ, attanā vā kāmitaṃ icchitanti attakāmaṃ, sayaṃ methunarāgavasena patthitanti attho, attakāmañca taṃ upaṭṭhānañcāti attakāmupaṭṭhānaṃ, tassa vaṇṇo attakāmupaṭṭhānavaṇṇo, taṃ attakāmupaṭṭhānavaṇṇaṃ. ‘‘Etadaggaṃ, bhagini, pāricariyānaṃ yā mādisaṃ sīlavantaṃ kalyāṇadhammaṃ brahmacāriṃ etena dhammena paricareyyā’’ti evaṃ vatvāti sambandho. <bold>Methunarāgino</bold>ti iminā gilānapaccayādīhi upaṭṭhānassa vaṇṇaṃ bhaṇato anāpattīti dīpitaṃ hoti. <bold>Vācā methunayuttenā</bold>ti ettha methunayutteneva vācāya methunayācane garukaṃ hoti, na aññathāti adhippāyo.</paragraph>
<centered line="69">Attakāmapāricariyasikkhāpadaṃ catutthaṃ.</centered>
<paragraph line="70" number="23">Idāni <pageBreak edition="M" number="0.0078" />sañcarittaṃ dassetuṃ <bold>‘‘paṭiggahetvā’’</bold>tiādi āraddhaṃ. Tattha <bold>paṭiggahetvā</bold>ti itthiyā vā purisena vā ubhinnaṃ mātādīhi vā ‘‘bhante, itthannāmaṃ itthiṃ vā purisaṃ vā evaṃ bhaṇāhī’’ti vutto tesaṃ vacanaṃ ‘‘sādhū’’ti vā ‘‘hotū’’ti vā ‘‘bhaṇāmī’’ti vā yena kenaci ākārena vacībhedaṃ katvā, sīsakampanādīhi vā sampaṭicchitvāti attho. <bold>Sandesa</bold>nti ettha <pageBreak edition="V" number="0.0084" />pana itthī dasavidhā māturakkhitā piturakkhitā mātāpiturakkhitā bhāturakkhitā bhaginirakkhitā ñātirakkhitā gottarakkhitā dhammarakkhitā sārakkhā saparidaṇḍāti. Dasa bhariyāyo dhanakkītā chandavāsinī bhogavāsinī paṭavāsinī odapattakinī obhaṭacumbaṭakā dāsī ca bhariyā ca kammakārī ca bhariyā ca dhajāhaṭā muhuttikā cāti.</paragraph>
<paragraph line="71">Tāsu māturakkhitā bhikkhuṃ pahiṇati ‘‘gaccha, bhante, itthannāmaṃ brūhi ‘homi itthannāmassa bhariyā dhanakkītā…pe… muhuttikā cā’’ti, ayaṃ itthiyā sandeso nāma. Sace māturakkhitāya mātāpitābhātābhaginiādayo bhikkhuṃ pahiṇanti ‘‘gaccha, bhante, itthannāmaṃ brūhi ‘hotu itthannāmassa bhariyā dhanakkītā…pe… muhuttikā cā’’ti, ayampi itthiyā sandesoyeva nāma. Evaṃ piturakkhitādīsupi nayo netabbo. Puriso bhikkhuṃ pahiṇati ‘‘gaccha, bhante, itthannāmaṃ māturakkhitaṃ brūhi…pe… saparidaṇḍaṃ brūhi ‘hotu kira itthannāmassa bhariyā dhanakkītā…pe… muhuttikā cā’’ti, ayaṃ purisassa sandeso nāma. Sace purisassa mātāpitābhātābhaginiādayo bhikkhuṃ pahiṇanti ‘‘gaccha, bhante, itthannāmaṃ māturakkhitaṃ brūhi…pe… saparidaṇḍaṃ brūhi ‘hotu itthannāmassa bhariyā dhanakkītā…pe… muhuttikā cā’’ti, ayampi purisassa sandesoyeva nāma, āṇāpananti attho.</paragraph>
<paragraph line="72"><bold>Vīmaṃsitvā</bold>ti <pageBreak edition="M" number="0.0079" />ettha vuttappakārena sāsanaṃ gahetvā tassā itthiyā vā purisassa vā tesaṃ avassārocanakānaṃ mātāpitābhātābhaginiādīnaṃ vā ārocetvāti attho. <bold>Hara</bold>nti yattha pahito, tattha gantvā tassā itthiyā vā purisassa vā āroceti, sā itthī vā puriso vā ‘‘sādhū’’ti sampaṭicchatu vā, mā vā, lajjāya vā tuṇhī hotu, puna āgantvā tassā itthiyā vā purisassa vā haranto garukaṃ phuseti sambandho. Ettāvatā ‘‘paṭiggaṇhati vīmaṃsati paccāharatī’’ti vuttaṃ aṅgattayaṃ sampāditaṃ hoti. Imāya tivaṅgasampattiyā saṅghādiseso, ito yehi kehici dvīhi aṅgehi thullaccayaṃ, ekena dukkaṭaṃ. Yakkhīpetīpaṇḍakesu aṅgattayenapi thullaccayameva, ekena vā dvīhi vā dukkaṭanti.</paragraph>
<centered line="73">Sañcarittasikkhāpadaṃ pañcamaṃ.</centered>
<paragraph line="74" number="24">Idāni kuṭikārasikkhāpadaṃ āvi kātuṃ <bold>‘‘saṃyācitaparikkhāra’’</bold>ntiādi āraddhaṃ. Tatrāyaṃ <pageBreak edition="V" number="0.0085" />saṅkhepattho – ‘‘vāsiṃ detha, pharasuṃ dethā’’tiādinā sayaṃ pavattitayācanāya gahitaparikkhāraṃ <bold>saṃyācitaparikkhāraṃ</bold>padabhājane vuttanayena saṅghaṃ tikkhattuṃ yācitvā laddhabhikkhūhi vā saṅgheneva vā tattha gantvā sārambhānārambhasaparikkamanāparikkamanabhāvaṃ ñatvā <bold>adesitavatthukaṃ</bold>‘‘kuṭi nāma ullittā vā hoti avalittā vā ullittāvalittā vā’’ti (pārā. 349) evaṃ vuttalakkhaṇaṃ <bold>kuṭiṃ</bold>. ‘‘Tatridaṃ pamāṇaṃ, dīghaso dvādasa vidatthiyo sugatavidatthiyā, tiriyaṃ sattantarā’’ti (pārā. 348) evaṃ <bold>vuttapamāṇātikkantaṃ,</bold>‘‘mayhaṃ vāsāgāraṃ esā’’ti evaṃ attā uddeso etissāti attuddesā, taṃ <bold>attuddesaṃ</bold>katvā <bold>garuṃ</bold>saṅghādisesaṃ phuseti sambandho. Ayaṃ panettha vinicchayo – adesitavatthukaṃ <pageBreak edition="M" number="0.0080" />pamāṇātikkantaṃ kunthakipillikādīnaṃ āsaye katattā sārambhaṃ dvīhi balībaddehi yuttena sakaṭena gantuṃ asakkuṇeyyatāya aparikkamanaṃ ullittādibhedaṃ kuṭiṃ attano vasanatthāya karonto vā kārāpento vā ‘‘idāni niṭṭhānaṃ gamissatī’’ti paṭhamapiṇḍadāne thullaccayaṃ, dutiyapiṇḍadānena lepe ghaṭite dve ca saṅghādisese dve ca dukkaṭāni, sace desitavatthukāyeva vā pamāṇātikkantāyeva vā hoti, ekaṃ saṅghādisesaṃ dve ca dukkaṭāni āpajjatīti.</paragraph>
<centered line="75">Kuṭikārasikkhāpadaṃ chaṭṭhaṃ.</centered>
<paragraph line="76" number="25">Idāni vihārakārasikkhāpadaṃ dassetuṃ <bold>‘‘mahallaka’’</bold>ntiādi āraddhaṃ. Tattha <bold>mahallaka</bold>nti sassāmikabhāvena saṃyācitakuṭito mahantabhāvo etassa atthi, yasmā vā vatthuṃ desāpetvā pamāṇātikkamenāpi kātuṃ vaṭṭati, tasmā pamāṇamahantatāyapi mahallako, taṃ mahallakaṃ vihāraṃ vā katvāti attho. Ettha pana adesitavatthukabhāvena eko saṅghādiseso, sesaṃ anantarasadisameva. Idha ca tattha ca vāsāgāraṃ ṭhapetvā uposathāgāraṃ vā jantāgharaṃ vā aggisālaṃ vā bhavissatīti evamādinā nayena karontassa anāpatti.</paragraph>
<centered line="77">Vihārakārasikkhāpadaṃ sattamaṃ.</centered>
<paragraph line="78" number="26">Idāni amūlakasikkhāpadaṃ pakāsetuṃ <bold>‘‘amūlakenā’’</bold>tiādi āraddhaṃ. Tattha <bold>amūlakenā</bold>ti yaṃ codakena cuditakamhi puggale adiṭṭhaṃ asutaṃ aparisaṅkitaṃ, idaṃ etesaṃ dassanasavanaparisaṅkāsaṅkhātānaṃ mūlānaṃ abhāvato amūlakaṃ, tena amūlakena vatthunāti sambandho. Tattha <pageBreak edition="V" number="0.0086" /><bold>adiṭṭhaṃ</bold>nāma attano pasādacakkhunā vā dibbacakkhunā vā adiṭṭhaṃ. <bold>Asutaṃ</bold><pageBreak edition="M" number="0.0081" />nāma tatheva kenaci vuccamānaṃ na sutaṃ. <bold>Aparisaṅkitaṃ</bold>nāma cittena aparisaṅkitaṃ, taṃ pana diṭṭhasutamutavasena tividhaṃ. Tattha bhikkhuñca mātugāmañca tathārūpe ṭhāne disvā ‘‘addhā imehi kata’’nti vā ‘‘karissantī’’ti vā parisaṅkati, idaṃ <bold>diṭṭhaparisaṅkitaṃ</bold>nāma. Andhakāre paṭicchannokāse vā bhikkhussa ca mātugāmassa ca vacanaṃ sutvā dutiyassa atthibhāvaṃ ajānanto pubbe vuttanayena parisaṅkati, idaṃ <bold>sutaparisaṅkitaṃ</bold>nāma. Dhuttehi itthīhi saddhiṃ paccantavihāresu pupphagandhasurādīhi anubhavitvā gataṭṭhānaṃ disvā ‘‘kena nu kho idaṃ kata’’nti vīmaṃsanto tatra kenaci bhikkhunā gandhādīhi pūjā katā hoti, bhesajjatthāya ariṭṭhaṃ vā pītaṃ, so tassa gandhaṃ ghāyitvā ‘‘ayaṃ so bhavissatī’’ti parisaṅkati, idaṃ <bold>mutaparisaṅkitaṃ</bold>nāma. Evaṃ tividhāya parisaṅkāya abhāvena aparisaṅkitanti attho.</paragraph>
<paragraph line="79"><bold>Codento</bold>ti ‘‘pārājikaṃ dhammaṃ āpannosi, assamaṇosi, asakyaputtiyosī’’tiādīhi vacanehi sayaṃ codentoti attho. Evaṃ codentassa vācāya vācāya saṅghādiseso. <bold>Codāpento vā</bold>ti attanā tassa samīpe ṭhatvā aññaṃ bhikkhuṃ āṇāpetvā codāpento tassa āṇattassa vācāya vācāya garuṃ phuseti attho. Atha sopi cāvanādhippāyena ‘‘mayāpi diṭṭhaṃ atthī’’tiādinā nayena codeti, dvinnampi vācāya āpatti. <bold>Vatthunā antimena cā</bold>ti bhikkhuno anurūpesu ekūnavīsatiyā pārājikesu aññatarenāti attho. <bold>Cāvetu</bold>nti brahmacariyā cāvetuṃ, yo suddhaṃ vā asuddhaṃ vā katūpasampadaṃ puggalaṃ suddhadiṭṭhiko samāno cāvanādhippāyena codeti vā codāpeti vā, tassa saṅghādisesoti adhippāyo. <bold>Suṇamāna</bold>nti iminā parammukhā dūtena vā paṇṇena vā codeti. Codentassa <pageBreak edition="M" number="0.0082" />na ruhatīti dīpitaṃ hoti. Parammukhā pana sattahi āpattikkhandhehi vadantassa dukkaṭaṃ.</paragraph>
<centered line="80">Amūlakasikkhāpadaṃ aṭṭhamaṃ.</centered>
<paragraph line="81" number="27">Idāni aññabhāgiyasikkhāpadaṃ dassetuṃ <bold>‘‘aññassa kiriya’’</bold>ntiādimāha. Tattha <bold>aññassa kiriya</bold>nti aññassa khattiyādijātikassa pārājikassa vītikkamasaṅkhātaṃ kiriyaṃ disvāti sambandho. <bold>Tena lesenā</bold>ti ‘‘dasa lesā jātileso nāmaleso gottaleso liṅgaleso āpattileso pattaleso cīvaraleso upajjhāyaleso ācariyaleso senāsanaleso’’ti (pārā. 394) evaṃ <pageBreak edition="V" number="0.0087" />vuttesu dasasu lesesu yo tasmiṃ puggale dissati, tena lesena tadaññaṃ puggalaṃ brahmacariyā cāvetuṃ antimavatthunā codento garukaṃ phuseti attho. Tattha aññampi vatthuṃ lissati silissati vohāramatteneva īsakaṃ allīyatīti leso, jātiyeva leso <bold>jātileso</bold>. Esa nayo sesapadesupi. Lesena codento kathaṃ codeti? Añño khattiyajātiko iminā codakena pārājikaṃ dhammaṃ ajjhāpajjanto diṭṭho hoti, so aññaṃ attano veriṃ khattiyajātikaṃ bhikkhuṃ passitvā taṃ khattiyajātilesaṃ gahetvā evaṃ codeti ‘‘khattiyo mayā diṭṭho pārājikaṃ dhammaṃ ajjhāpajjanto, tvampi khattiyo pārājikaṃ dhammaṃ āpannosī’’ti vā ‘‘so tvaṃ khattiyo, nāñño, pārājikaṃ dhammaṃ ajjhāpannosī’’ti vā codeti. Evaṃ nāmalesādayopi veditabbā.</paragraph>
<centered line="82">Aññabhāgiyasikkhāpadaṃ navamaṃ.</centered>
<paragraph line="83" number="28">Ettāvatā <pageBreak edition="M" number="0.0083" />‘‘garukā navā’’ti uddiṭṭhe vitthārato dassetvā idāni tesu āpannesu paṭipajjanākāraṃ dassetuṃ <bold>‘‘chādeti jānamāpanna’’</bold>ntiādi vuttaṃ. Tassāyaṃ piṇḍattho – yo bhikkhu ‘‘ayaṃ itthannāmā āpattī’’ti āpattivasena vā ‘‘idaṃ bhikkhūnaṃ na vaṭṭatī’’ti evaṃ vatthuvasena vā <bold>jānamāpannaṃ</bold>āpattiṃ yāva <bold>chādeti, tāva tena</bold>bhikkhunā akāmā <bold>parivāso</bold>vasitabboti. <bold>Careyyā</bold>ti mānattaṃ samādāya vaseyya. Kittakaṃ divasanti ce? Cha rattiyo. Mānattavāso pana saṅgheyeva, na gaṇe, na puggale, tena vuttaṃ <bold>‘‘saṅghe’’</bold>ti. <bold>Parivuttho</bold>ti ‘‘tayo kho upāli pārivāsikassa bhikkhuno ratticchedā sahavāso vippavāso anārocanā’’ti (cūḷava. 83) evaṃ vuttaṃ ratticchedaṃ akatvā parivutthoti attho. Tattha <bold>sahavāso</bold>ti pakatattena bhikkhunā saddhiṃ ekacchanne udakapātaṭṭhānabbhantare vāso. <bold>Vippavāso</bold>nāma aññaṃ pakatattaṃ bhikkhuṃ vinā vāso. <bold>Anārocanā</bold>ti āgantukādīnaṃ anārocanā. Etesu tīsu ekenāpi ratticchedo hoti eva. Ettha pana upacārasīmagatānaṃ ārocetabbaṃ, na bahi ṭhitānaṃ, bahi ṭhitānampi sace saddaṃ suṇāti, passati, dūraṃ vā gantvā ārocetabbameva, anārocentassa ratticchedo ceva vattabhede dukkaṭañca hoti. Ajānantasseva upacārasīmaṃ pavisitvā gacchanti ce, ratticchedova hoti, na vattabhedo.</paragraph>
<paragraph line="84"><bold>Ciṇṇamānatta</bold>nti ‘‘cattāro kho, upāli, mānattacārikassa bhikkhuno ratticchedā sahavāso <pageBreak edition="V" number="0.0088" />vippavāso anārocanā ūne gaṇe caraṇa’’nti (cūḷava. 92) evaṃ vuttaṃ ratticchedaṃ akatvā ciṇṇamānattaṃ pariniṭṭhitamānattanti attho. Ettha pana sahavāsādayo parivāse vuttappakārā eva. ‘‘Ūne gaṇe caraṇa’’nti ettha gaṇo cattāro vā atirekā vā bhikkhū, tasmā <pageBreak edition="M" number="0.0084" />sacepi tīhi bhikkhūhi saddhiṃ vasati, ratticchedo hotiyeva, ‘‘sace pana tena tesaṃ atthibhāvaṃ disvā ārocite pakkamanti, ūne gaṇe caraṇadoso na hotī’’ti (cūḷava. aṭṭha. 97) <bold>aṭṭhakathāsu</bold>vuttaṃ kira. <bold>Abbheyyā</bold>ti taṃ bhikkhuṃ vīsatigaṇo saṅgho abbheyya sampaṭiccheyya, abbhānakammavasena osāreyyāti attho. Sace ekenapi ūno vīsatigaṇo bhikkhusaṅgho taṃ bhikkhuṃ abbheyya, so ca bhikkhu na abbhito, te ca bhikkhū gārayhā, dukkaṭaṃ āpajjantīti attho.</paragraph>
<paragraph line="85" number="29">Idāni yathā chāditā āpatti channā hoti, taṃ pakāraṃ dassetuṃ <bold>‘‘āpattī’’</bold>tiādi vuttaṃ. Tatthāyaṃ padayojanā – āpattitā ca anukkhittatā ca anantarāyatā ca pahuttatā ca āpattinukkhittaanantarāyapahuttatāyo, etāsu catūsu tathāsaññitā ca chādetukāmo hutvā chādanā cāti evaṃ dasahaṅgehi aruṇuggamamhi channā hotīti. Ettha pana āpattiādīsu catūsu āpattisaññitā ca anukkhittasaññitā ca anantarāyasaññitā ca pahuttasaññitā cāti evaṃ saññāvasena yojetvā aṭṭhaṅgāni gahetabbāni, <bold>chādetukāmo</bold>ti idamekaṃ, <bold>chādanā</bold>ti idamekanti evaṃ dasa.</paragraph>
<paragraph line="86">Etesu pana ādito paṭṭhāya ayaṃ vinicchayo – ‘‘āpatti ca hoti āpattisaññī cā’’ti ettha yaṃ āpanno, sā terasannaṃ aññatarā hoti, sopi ca tattha garukāpattisaññīyeva hutvā jānanto chādeti, channā hoti. Sace tattha anāpattisaññī vā aññāpattisaññī vā vematiko vā hoti, acchannāva hoti. Tividhaṃ pana ukkhepanīyakammaṃ, tena akato anukkhitto. So <pageBreak edition="M" number="0.0085" />ce pakatattasaññī hutvā chādeti, channā hoti. Sace apakatattasaññī chādeti, acchannā hoti. Apakatattena pana pakatattasaññināpi apakatattasaññināpi chāditaṃ acchāditameva hotīti. <bold>Anantarāyiko</bold>ti yassa dasasu rājacoraaggiudakamanussāmanussavāḷasarīsapajīvitabrahmacariyantarāyesupi ekopi natthi, so ce anantarāyikasaññī hutvā chādeti, channā hoti. Sace so andhakārabhīruko anantarāye eva vāḷādiantarāyasaññī hutvā chādeti, acchannāva hoti. <bold>Pahū</bold>ti yo sakkoti sabhāgabhikkhuno samīpaṃ gantuñceva ārocituñca <pageBreak edition="V" number="0.0089" />, so ce pahusaññī hutvā chādeti, channā hoti. Yo pana apahu hutvā pahusaññī, pahu vā apahusaññī hutvā chādeti, acchannāva hotīti.</paragraph>
<paragraph line="87"><bold>Aruṇuggamamhī</bold>ti ettha purebhattaṃ vā āpattiṃ āpanno hoti pacchābhattaṃ vā, yāva aruṇaṃ na uggacchati, tāva ārocetabbā. Sace pana aruṇabbhantare satakkhattumpi chādetukāmatā uppajjati, acchannāva hoti. Ārocento pana sabhāgasaṅghādisesaṃ āpannassa ārocetuṃ na vaṭṭati. Sace āroceti, āpatti pana āvikatā hoti, ārocanapaccayā pana aññaṃ dukkaṭaṃ āpattiṃ āpajjati. Iminā aññampi vatthusabhāgāpattiṃ ārocetuṃ na vaṭṭatīti dīpito hoti. Ārocentena pana ‘‘ahaṃ tava santike ekaṃ āpattiṃ āvi karomī’’ti vā ‘‘ācikkhāmī’’ti vā ‘‘ārocemī’’ti vā ‘‘ekaṃ āpattiṃ āpannabhāvaṃ jānāhī’’ti vā ‘‘ekaṃ garukāpattiṃ āvi karomī’’ti vā ādinā nayena vattabbaṃ, ettāvatā acchannāva hoti. Sace ‘‘lahukāpattiṃ ārocemī’’ti vadati, channāva hotīti. Saṅghādisesavinicchayo.</paragraph>
<centered line="88">Saṅghādisesaniddesavaṇṇanā niṭṭhitā.</centered>
<subhead line="89">3. Cīvaraniddesavaṇṇanā</subhead>
<paragraph line="90" number="30">Evaṃ <pageBreak edition="M" number="0.0086" />garuke sikkhitabbākāraṃ dassetvā idāni cīvaresu dassetuṃ <bold>‘‘cīvara’’</bold>nti uddhaṭaṃ. Tattha jātito cha cīvarāni (mahāva. 339; pārā. aṭṭha. 2.462-463; kaṅkhā. aṭṭha. kathinasikkhāpadavaṇṇanā), tāni kānīti ce, taṃ dassetuṃ <bold>‘‘khomā’’</bold>tiādi āraddhaṃ. Tattha <bold>khomaṃ</bold>nāma khomavākasuttehi kataṃ vatthaṃ. <bold>Sāṇaṃ</bold>nāma sāṇavākehi kataṃ vatthaṃ. <bold>Bhaṅgaṃ</bold>nāma khomasuttādīhi pañcahi missetvā kataṃ vatthaṃ. Pāṭekkaṃ vākamayameva vāti vadanti. <bold>Kambalaṃ</bold>nāma manussalomaṃ vāḷalomaṃ ṭhapetvā lomehi vāyitvā kataṃ vatthaṃ. <bold>Chaḷetānī</bold>ti cha etāni. Saha anulomehīti <bold>sānulomāni</bold>. Jātito pana kappiyāni cha cīvarānīti vuttaṃ hoti.</paragraph>
<paragraph line="91" number="31">Idāni <pageBreak edition="V" number="0.0090" />tesaṃ anulomāni dassetuṃ <bold>‘‘dukūla’’</bold>ntiādi vuttaṃ. Tattha (mahāva. aṭṭha. 305) <bold>dukūlaṃ</bold>sāṇassa anulomaṃ vākamayattā. <bold>Paṭṭuṇṇa</bold>nti paṭṭuṇṇadese pāṇakehi sañjātavatthaṃ. Somāradese, cīnadese jātaṃ <bold>somāracīnajaṃ</bold>paṭanti sambandho. Imāni tīṇipi koseyyassa anulomāni pāṇakehi katasuttamayattā. <bold>Iddhija</bold>nti ehibhikkhūnaṃ puññiddhiyā nibbattacīvaraṃ. Taṃ pana khomādīnaṃ aññataraṃ hoti. Kapparukkhehi nibbattaṃ jāliniyā devakaññāya anuruddhattherassa dinnavatthādikaṃ <bold>devadinnaṃ</bold>. Tampi khomādīhi nibbattavatthasadisattā channampi anulomaṃ hotiyeva kappāsikassa vā, iddhijampi tatheva veditabbaṃ. <bold>Tassa tassā</bold>ti khomādikassa. <bold>Anulomika</bold>nti anurūpaṃ.</paragraph>
<paragraph line="92" number="32-33">Evaṃ jātito sānulomāni cha cīvarāni dassetvā idāni tesu adhiṭṭhānādikaṃ vidhānaṃ dassetuṃ <bold>‘‘ticīvara’’</bold>ntiādi vuttaṃ. Ettha (kaṅkhā. aṭṭha. kathinasikakhāpadavaṇṇanā; mahāva. 358) dhiṭṭhānato pubbe ticīvaraṃ nāma <pageBreak edition="M" number="0.0087" />pāṭekkaṃ natthi saṅghāṭiādippahonakassa paccattharaṇādivasenāpi adhiṭṭhātuṃ anuññātattā. Tasmā <bold>‘‘ticīvaraṃ adhiṭṭheyya na vikappeyyā’’</bold>ti ettha ‘‘imaṃ saṅghāṭi’’nti evaṃ nāme gahite ‘‘adhiṭṭhāna’’micceva vattabbaṃ, ‘‘vikappemī’’ti pana na vattabbanti adhippāyo. Evaṃ sesesupi. Mukhapuñchanañca nisīdanañca <bold>mukhapuñchananisīdanaṃ. Kaṇḍucchādi</bold>nti kaṇḍuppaṭicchādiṃ adhiṭṭheyya, na vikappeyyāti sambandho. <bold>Etthā</bold>ti imesu navasu cīvaresu. <bold>Ticīvara</bold>nti ticīvarādhiṭṭhānanayena adhiṭṭhitaticīvaraṃ. <bold>Vinā</bold>aladdhasammutiko bhikkhu avippavāsasammutialaddhaṭṭhāne ekāhampi hatthapāsaṃ vijahitvā na vaseyyāti attho. ‘‘Na bhikkhave cātumāsaṃ nisīdanena vippavasitabbaṃ, yo vippavaseyya, āpatti dukkaṭassā’’ti <bold>khuddakakkhandhake</bold>(cūḷava. 263) vuttattā cātumāsaṃ nisīdanaṃ vinā na vaseyyāti attho.</paragraph>
<paragraph line="93" number="34">Idāni adhiṭṭhānavidhiṃ dassetuṃ <bold>‘‘imaṃ saṅghāṭi’’</bold>ntiādi vuttaṃ. Tattha <bold>miccadhiṭṭhaye</bold>ti iti adhiṭṭhaye, ‘‘imaṃ saṅghāṭiṃ adhiṭṭhāmī’’ti evaṃ saṅghāṭiṃ adhiṭṭhayeti attho. <bold>Ahatthapāsameta</bold>nti dūre ṭhitaṃ pana ṭhapitokāsaṃ sallakkhetvā sace ekaṃ, ‘‘eta’’nti, bahūni ce, ‘‘etānī’’ti vatvā adhiṭṭhayeti atthasambandho. <bold>Sesesupi ayaṃ nayo</bold>ti yathā ‘‘imaṃ saṅghāṭiṃ adhiṭṭhāmī’’ti vuttaṃ, evaṃ ‘‘imaṃ uttarāsaṅgaṃ, imaṃ kaṇḍuppaṭicchādiṃ adhiṭṭhāmī’’ti evaṃ attano nāmeneva vatvā sammukhāpi parammukhāpi vuttanayena adhiṭṭhātabbanti vuttaṃ hoti.</paragraph>
<paragraph line="94" number="35">Idāni <pageBreak edition="V" number="0.0091" />sace pubbe adhiṭṭhitaṃ ticīvaraṃ nisīdanaṃ vassikasāṭikaṃ kaṇḍuppaṭicchādīti imesu chasu cīvaresu aññataraṃ cīvaraṃ atthi, puna tathāvidhaṃ cīvaraṃ adhiṭṭhahitvā pariharituṃ icchantena ‘‘dve pana na vaṭṭantī’’ti (pārā. aṭṭha. 2.469; kaṅkhā. aṭṭha. kathinasikkhāpadavaṇṇanā) vuttattā pubbe adhiṭṭhitaṃ paccuddharitvā <pageBreak edition="M" number="0.0088" />adhiṭṭhātabbanti dassetuṃ <bold>‘‘adhiṭṭhahanto’’</bold>tiādi vuttaṃ, taṃ uttānameva. <bold>Pattādhiṭṭhahane tathā</bold>ti ‘‘imaṃ pattaṃ, etaṃ patta’’nti evaṃ nāmamattameva viseso. Sesaṃ tādisamevāti attho.</paragraph>
<paragraph line="95" number="36"><bold>Etaṃ imaṃ va saṅghāṭiṃ saṃse</bold>ti ettha sace antogabbhe vā sāmantavihāre vā hoti, ṭhapitaṭṭhānaṃ sallakkhetvā ‘‘etaṃ saṅghāṭiṃ adhiṭṭhāmī’’ti vācā bhinditabbā, sace hatthapāse hoti, ‘‘imaṃ saṅghāṭi’’nti tesaṃ tesaṃ nāmavasena vācā bhinditabbāti attho. Paccuddhārepi eseva nayo. Ettha pana ‘‘dve cīvarassa adhiṭṭhānā kāyena vā adhiṭṭheti, vācāya vā adhiṭṭhetī’’ti (pari. 322) vuttattā saṅghāṭiādikaṃ hatthena gahetvā ‘‘imaṃ saṅghāṭiṃ adhiṭṭhāmī’’tiādinā nayena cittena ābhogaṃ katvā kāyavikāraṃ karontena kāyena adhiṭṭhātabbaṃ, yena kenaci sarīrāvayavena aphusantassa na vaṭṭati. Vācāya adhiṭṭhahantena vacībhedaṃ katvāva adhiṭṭhātabbaṃ. Tathā pattepi. <bold>Vidū</bold>ti paṇḍito.</paragraph>
<paragraph line="96" number="37-8">Idāni tesaṃ pamāṇaparicchedaṃ dassetuṃ <bold>‘‘saṅghāṭi pacchimantenā’’</bold>tiādi vuttaṃ. Tattha dīghato muṭṭhipañcakato (pārā. aṭṭha. 2.469; kaṅkhā. aṭṭha. kathinasikkhāpadavaṇṇanā) paṭṭhāya ‘‘tatridaṃ sugatassa sugatacīvarappamāṇaṃ, dīghaso nava vidatthiyo sugatavidatthiyā, tiriyaṃ cha vidatthiyo’’ti (pāci. 548) evaṃ vuttasugatacīvarūnāpi vaṭṭati. Tiriyaṃ pana muṭṭhittikaṃ. Ca-saddena atirekampi vaṭṭatīti attho. Uttarāsaṅgassapi etadeva pamāṇanti taṃ dassetuṃ <bold>‘‘tathā ekaṃsikassāpī’’</bold>ti vuttaṃ. Antaravāsakassa pana ‘‘pārupanenapi hi sakkā nābhiṃ paṭicchādetu’’nti (pārā. aṭṭha. 2.469) <bold>aṭṭhakathā</bold>vacanato <bold>‘‘dvihattho vā’’</bold>ti vuttaṃ.</paragraph>
<paragraph line="97" number="39"><bold>Nisīdanassa</bold><pageBreak edition="M" number="0.0089" /><bold>dīghenā</bold>ti ettha (pāci. 531 ādayo; pāci. aṭṭha. 531; kaṅkhā. aṭṭha. nisīdanasikkhāpadavaṇṇanā) <bold>nisīdana</bold>nti santhatasadisaṃ santharitvā ekasmiṃ ante vuttappamāṇena dvīsu ṭhānesu phāletvā katāhi tīhi dasāhi yuttassa parikkhārassetaṃ nāmaṃ.</paragraph>
<paragraph line="98" number="40"><bold>Kaṇḍuppaṭicchādi</bold><pageBreak edition="V" number="0.0092" />(pāci. 538; mahāva. 354; pāci. aṭṭha. 537; kaṅkhā. aṭṭha. kaṇḍuppaṭicchādisikkhāpadavaṇṇanā) nāma yassa adhonābhiubbhajāṇumaṇḍalaṃ kaṇḍu vā piḷakā vā assāvo vā thullakacchu vā ābādho, tassa paṭicchādanatthāya anuññātaṃ cīvaraṃ. Gāthāyo suviññeyyāva.</paragraph>
<paragraph line="99" number="41"><bold>Aḍḍhateyyāvā</bold>ti (pāci. 544) ettha tato uddhaṃ na vaṭṭatīti attho.</paragraph>
<paragraph line="100" number="42"><bold>Etthā</bold>ti saṅghāṭito paṭṭhāya yāva vassikasāṭikā, tāva dassitacīvaresūti attho. <bold>Taduttari</bold>nti tato tesaṃ cīvarānaṃ vuttappamāṇato uttariṃ karontassa chedanapācitti hotīti pāṭhaseso, taṃ atirekaṃ chinditvā puna pācittiyaṃ desetabbanti attho. <bold>Paccattharaṇamukhacoḷā</bold>ti ettha ‘‘anujānāmi, bhikkhave, yāva mahantaṃ paccattharaṇaṃ ākaṅkhati, tāva mahantaṃ paccattharaṇaṃ kātu’’nti (mahāva. 353) vuttattā paccattharaṇassa pamāṇaparicchedo natthi,. Mukhapuñchanacoḷassa pana ukkaṭṭhavasena vā antimavasena vā pamāṇaparicchedo na vutto, tasmā tampi appamāṇikaṃ. Tena vuttaṃ <bold>‘‘ākaṅkhitappamāṇikā’’</bold>ti, icchitappamāṇikāti attho. Yāva ekaṃ dhovīyati, tāva aññaṃ paribhogatthāya icchitabbanti dvepi vaṭṭanti.</paragraph>
<paragraph line="101" number="43"><bold>Na</bold><pageBreak edition="M" number="0.0090" /><bold>dīpita</bold>nti kattha na dīpitaṃ? Aṭṭhakathāsu. Kasmāti ce? ‘‘Tena kho pana samayena bhikkhūnaṃ paripuṇṇaṃ hoti ticīvaraṃ, attho ca hoti parissāvanehipi thavikāhipi. Bhagavato etamatthaṃ ārocesuṃ. Anujānāmi, bhikkhave, parikkhāracoḷaka’’nti (mahāva. 357) bahūnaṃ pattathavikaparissāvanādīnaṃ saṅgahavasena vuttattā pāṭekkaṃ nidhānamukhanti. Yasmā pana bhagavatā ‘‘yaṃ yaṃ labbhati, taṃ taṃ iminā vidhānena adhiṭṭhahitvā puna yena yena parissāvanādinā attho hoti, taṃ taṃ katvā gaṇhantū’’ti anukampāya anuññātaṃ, tasmā vikappanupagapacchimacīvarappamāṇaṃ thavikampi paṭaparissāvanampi bahūnipi ekato katvā ‘‘imāni cīvarāni parikkhāracoḷāni adhiṭṭhāmī’’ti vatvā adhiṭṭhātumpi vaṭṭatiyeva. Tasmā vuttaṃ <bold>‘‘tathā vatvā’’</bold>ti, ‘‘parikkhāracoḷa’’nti vatvāti attho. <bold>Vikappiya</bold>nti vikappanupagaṃ.</paragraph>
<paragraph line="102" number="44"><bold>Ahatakappāna</bold>nti (mahāva. 348) ekavāraṃ dhovitakānaṃ.</paragraph>
<paragraph line="103" number="45"><bold>Utuddhaṭāna</bold>nti <pageBreak edition="V" number="0.0093" />ututo dīghakālato uddhaṭānaṃ, katavatthakiccānaṃ pilotikānanti vuttaṃ hoti. <bold>Sesā</bold>ti uttarāsaṅgaantaravāsakā. Paṃsu viya kucchitabhāvaṃ paṭikkūlabhāvaṃ ulati gacchatīti paṃsukūlaṃ, coḷakhaṇḍānametaṃ nāmaṃ, tasmiṃ <bold>paṃsukūle</bold>yathārucīti attho. Kasmāti ce? ‘‘Anujānāmi, bhikkhave, ahatānaṃ dussānaṃ ahatakappānaṃ diguṇaṃ saṅghāṭiṃ ekacciyaṃ uttarāsaṅgaṃ ekacciyaṃ antaravāsakaṃ, utuddhaṭānaṃ dussānaṃ catugguṇaṃ saṅghāṭiṃ diguṇaṃ uttarāsaṅgaṃ diguṇaṃ antaravāsakaṃ, paṃsukūle yāvadatthaṃ, pāpaṇike ussāho karaṇīyo’’ti vuttattā, tasmā susānādīsu patitapaṃsukūle ca antarāpaṇe patitapilotikacīvare ca paṭaparicchedo natthi, paṭasatampi vaṭṭatīti siddhaṃ.</paragraph>
<paragraph line="104" number="46">Idāni <pageBreak edition="M" number="0.0091" />‘‘anujānāmi, bhikkhave, chinnakaṃ saṅghāṭiṃ chinnakaṃ uttarāsaṅgaṃ chinnakaṃ antaravāsaka’’nti (mahāva. 345) vatvā puna ‘‘tena kho pana samayena aññatarassa bhikkhuno ticīvare kayiramāne sabbaṃ chinnakaṃ nappahoti. Bhagavato etamatthaṃ ārocesuṃ. Anujānāmi, bhikkhave, dve chinnakāni ekaṃ acchinnakanti. Dve chinnakāni ekaṃ acchinnakaṃ nappahoti. Anujānāmi, bhikkhave, dve acchinnakāni ekaṃ chinnakanti. Ekaṃ chinnakaṃ nappahoti. Anujānāmi, bhikkhave, anvādhikampi āropetuṃ. Na ca, bhikkhave, sabbaṃ acchinnakaṃ dhāretabbaṃ, yo dhāreyya, āpatti dukkaṭassā’’ti (mahāva. 360) evaṃ vuttavidhānaṃ dassetuṃ <bold>‘‘tīsū’’</bold>tiādi āraddhaṃ. Tassa attho – tīsu cīvaresu yaṃ chinditvā sibbituṃ sabbapacchimappamāṇaṃ pahoti, taṃ chinditabbaṃ. Sabbesu pana appahontesu anvādhikaṃ ādiyeyyāti. Tattha <bold>anvādhi</bold>nāma anuvātaṃ viya saṃharitvā cīvarassa upari saṅghāṭiākārena āropetabbaṃ. Āgantukapattantipi vadanti. Idaṃ pana appahonake anuññātaṃ. Sace pahoti, na vaṭṭanti, chinditabbameva. <bold>Anādiṇṇa</bold>nti anāropitaṃ anvādhikaṃ. <bold>Na dhāreyyā</bold>ti ticīvarādhiṭṭhānavasena adhiṭṭhahitvā na dhāretabbanti adhippāyo.</paragraph>
<paragraph line="105" number="47-8">Idāni udositasikkhāpadanayaṃ dassetuṃ <bold>‘‘gāme’’</bold>tiādi vuttaṃ. Ettha pana sace gāmo (pārā. 478; pārā. aṭṭha. 2.477-478; kaṅkhā. aṭṭha. udositasikkhāpadavaṇṇanā) ekassa rañño vā bhojakassa vā vasena ekakulassa hoti, pākārādinā parikkhittattā ekūpacāro ca, evarūpe gāme cīvaraṃ nikkhipitvā tasmiṃ gāme yathārucitaṭṭhāne <pageBreak edition="V" number="0.0094" />vasituṃ labbhati. Sace so gāmo aparikkhitto, yasmiṃ ghare cīvaraṃ nikkhittaṃ hoti, tasmiṃ ghare vasitabbaṃ, tassa vā gharassa samantato hatthapāsā na vijahitabbaṃ.</paragraph>
<paragraph line="106">Sace <pageBreak edition="M" number="0.0092" />so gāmo vesālikusinārādayo viya nānārājūnaṃ vā bhojakānaṃ vā hoti, vuttappakārena parikkhitto ca, evarūpe gāme yasmiṃ ghare cīvaraṃ nikkhittaṃ, tasmiṃ ghare vā vatthabbaṃ. Yassā vīthiyā taṃ gharaṃ hoti, tassā vīthiyā tassa gharassa sammukhāṭṭhāne sabhāye vā nagaradvāre vā vatthabbaṃ, tesaṃ sabhāyadvārānaṃ hatthapāsā vā na vijahitabbaṃ. Sace aparikkhitto, yasmiṃ ghare nikkhittaṃ, tattha vā tassa hatthapāse vā vatthabbaṃ.</paragraph>
<paragraph line="107">Nivesanādayo hammiyapariyosānā gāmaparikkhepato bahi sanniviṭṭhāti veditabbā. Itarathā tesaṃ gāmaggahaṇeneva gahitattā gāmassa ekakulanānākulaekūpacāranānūpacāratāvaseneva vinicchayo vattabbo siyā. Nivesanādīnaṃ vaseneva <bold>pāḷiyaṃ</bold>(pārā. 478 ādayo) attho vibhatto, na gāmavasena. Udositavinicchaye ayaṃ nayo vuttoyeva.</paragraph>
<paragraph line="108"><bold>Nivesane</bold>ti ettha sace ekakulassa nivesanaṃ hoti parikkhittañca, antonivesane cīvaraṃ nikkhipitvā antonivesane vatthabbaṃ. Aparikkhittañce hoti, yasmiṃ gabbhe cīvaraṃ nikkhittaṃ, tasmiṃ vatthabbaṃ, tassa gabbhassa hatthapāsā vā na vijahitabbaṃ. Sace nānākulassa hoti parikkhittañca, yasmiṃ gabbhe cīvaraṃ nikkhittaṃ, tasmiṃ gabbhe vatthabbaṃ, sabbesaṃ sādhāraṇadvāramūle vā tesaṃ gabbhadvāramūle vā tesaṃ gabbhadvāramūlānaṃ vā hatthapāsā na vijahitabbaṃ. Aparikkhittañce hoti, yasmiṃ gabbhe cīvaraṃ nikkhittaṃ, tasmiṃ gabbhe vatthabbaṃ, hatthapāsā vā na vijahitabbaṃ.</paragraph>
<paragraph line="109"><bold>Udosito</bold>ti yānādīnaṃ bhaṇḍānaṃ sālā. <bold>Pāsādo</bold>ti dīghapāsādo. <bold>Hammiya</bold>nti muṇḍacchadanapāsādo. <bold>Nāvā</bold><pageBreak edition="M" number="0.0093" />pana thalaṃ āropetvā nikkhittāpi hoti, samudde ṭhitāpi. Sace ekakulassa nāvā hoti, antonāvāya cīvaraṃ nikkhipitvā antonāvāya vatthabbaṃ. Nānākulassa nāvā hoti nānāgabbhā nānāovarakā, yasmiṃ ovarake cīvaraṃ nikkhittaṃ, tasmiṃ vatthabbaṃ, cīvarassa hatthapāsā vā na vijahitabbaṃ.</paragraph>
<paragraph line="110"><bold>Aṭṭo</bold>ti <pageBreak edition="V" number="0.0095" />paṭirājādīnaṃ paṭibāhanatthaṃ iṭṭhakāhi kato bahalabhittiko catupañcabhūmiko patissayaviseso. <bold>Māḷo</bold>ti ekakūṭasaṅgahito caturassapāsādo. Imesu pana udositādīsu māḷapariyosānesu nivesane vuttanayeneva vinicchayo veditabbo. Nivesananti pana udositādīnaṃ vasena akatāya patissayavikatiyā adhivacanaṃ.</paragraph>
<paragraph line="111"><bold>Ārāmo</bold>nāma pupphārāmaphalārāmādiko. Sace ekakulassa ārāmo hoti parikkhitto ca, antoārāme cīvaraṃ nikkhipitvā antoārāme vatthabbaṃ. Sace aparikkhitto, cīvarassa hatthapāsā na vijahitabbaṃ. Sace nānākulassa ārāmo hoti parikkhitto ca, dvāramūle vā vatthabbaṃ, dvāramūlassa hatthapāsā vā na vijahitabbaṃ. Aparikkhitto ce, cīvarassa hatthapāsā na vijahitabbaṃ.</paragraph>
<paragraph line="112"><bold>Sattho</bold>nāma jaṅghasatthasakaṭasatthānamaññataro. Sace ekakulassa sattho hoti, satthe cīvaraṃ nikkhipitvā purato vā pacchato vā sattabbhantarā na vijahitabbā, passato abbhantaraṃ na vijahitabbaṃ. <bold>Abbhantaraṃ</bold>nāma aṭṭhavīsatihatthaṃ hoti. Sace gacchanto sattho sakaṭe vā bhagge, goṇe vā naṭṭhe antarā chijjati, yasmiṃ koṭṭhāse cīvaraṃ nikkhipitabbaṃ, tattha vasitabbaṃ. Sace nānākulassa hoti <pageBreak edition="M" number="0.0094" />, satthe cīvaraṃ nikkhipitvā cīvarassa hatthapāsā na vijahitabbaṃ.</paragraph>
<paragraph line="113"><bold>Khettakhale</bold>su ārāme vuttasadisova vinicchayo. <bold>Dume</bold>ti rukkhamūle. Sace ekakulassa rukkhamūlaṃ hoti, yaṃ majjhanhikakāle samantā chāyā pharati, tasmiṃ ṭhāne aviraḷe padese tassa chāyāya phuṭṭhokāsassa anto eva nikkhipitabbaṃ. Sace viraḷasākhassa pana rukkhassa ātapena phuṭṭhokāse ṭhapeti, aruṇuggamane sace so bhikkhu tassa hatthapāse na hoti, aññasmiṃ vā ṭhāne tassa chāyāyapi hoti, nissaggiyaṃ hotiyeva. Nānākulassa ce hoti, cīvarassa hatthapāsā na vijahitabbaṃ.</paragraph>
<paragraph line="114"><bold>Ajjhokāse</bold>pana viñjhāṭavīādīsu araññesupi samuddamajjhe macchabandhānaṃ agamanapathesu dīpakesupi cīvaraṃ ṭhapetvā tato samantā sattabbhantare padese yattha katthaci vasitabbaṃ. Sace sattabbhantarato kesaggamattampi atikkamitvā aruṇaṃ uṭṭhapeti, nissaggiyaṃ hoti.</paragraph>
<paragraph line="115">Ettha <pageBreak edition="V" number="0.0096" />pana <bold>pāḷiyaṃ</bold>‘‘gāmo ekūpacāro nānūpacāro’’tiādinā (pārā. 477) avisesena mātikaṃ nikkhipitvāpi gāmanivesanaudositakhettadhaññakaraṇaārāmavihārānaṃ ekūpacāranānūpacāratā ‘‘gāmo ekūpacāro nāma ekakulassa gāmo hoti parikkhitto ca aparikkhitto cā’’tiādinā (pārā. 478) parikkhittāparikkhittavasena vibhattā. Aṭṭamāḷapāsādahammiyanāvāsattharukkhamūlaajjhokāsānampi evaṃ avatvā ‘‘ekakulassa aṭṭo hoti, nānākulassa aṭṭo hotī’’tiādinā (pārā. 484) nayena ekakulanānākulavasena ca ante ‘‘ajjhokāso ekūpacāro nāma agāmake araññe samantā sattabbhantarā ekūpacāro, tato paraṃ nānūpacāro’’ti (pārā. 494) ca evaṃ ekūpacāranānūpacāratā vibhattā. Tasmā gāmādīsu <pageBreak edition="M" number="0.0095" />parikkhittaṃ ekūpacāraṃ, aparikkhittaṃ nānūpacāranti ca aṭṭādīsu yaṃ ekakulassa, taṃ ekūpacāraṃ nānākulassa nānūpacāranti ca gahetabbaṃ. Ajjhokāsapade vuttanayena gahetabbaṃ.</paragraph>
<paragraph line="116"><bold>Bhikkhusammutiyāññatrā</bold>ti yaṃ gilānassa bhikkhuno cīvaraṃ ādāya pakkamituṃ asakkontassa ñattidutiyena kammena avippavāsasammuti dīyati, taṃ ṭhapetvāti attho. Laddhasammutikassa pana yāva rogo na vūpasammati, tasmiṃ vūpasante añño vā kuppati, anāpattiyeva.</paragraph>
<paragraph line="117" number="49">‘‘Anujānāmi, bhikkhave, kaṇḍuppaṭicchādiṃ yāva ābādhā adhiṭṭhātuṃ, tato paraṃ vikappetuṃ. Vassikasāṭikaṃ vassānaṃ cātumāsaṃ adhiṭṭhātuṃ, tato paraṃ vikappetu’’nti (mahāva. 358) vuttattā rogapariyantā kaṇḍuppaṭicchādi, vassānapariyantā vassikasāṭikāti attho. <bold>Sesā</bold>ti ticīvarādayo kālavasena <bold>apariyantikā</bold>ti attho.</paragraph>
<paragraph line="118" number="50">Paccattharaṇādittayaṃ sadasampi adasampi rattampi arattampi ādiṇṇakappampi anādiṇṇakappampi labbhatīti attho. <bold>Nisīdana</bold>nti nisīdanañca rattaṃ anādiṇṇakappañca labbhatīti adhippāyo. Paccattharaṇaparikkhāramukhapuñchanacoḷāni pana nīlampi pītakampi lohitakampi pupphadasādikampi vaṭṭanti, tasmā <bold>‘‘sadasampī’’</bold>tiādi vuttaṃ. Evarūpaṃ pana nivāsetuṃ vā pārupituṃ vā na vaṭṭati, kevalaṃ paccattharaṇādivasena adhiṭṭhānamattaṃ kātuṃ vaṭṭati.</paragraph>
<paragraph line="119" number="51">Ticīvaraṃ <pageBreak edition="V" number="0.0097" />kaṇḍuppaṭicchādi vassikasāṭikāti idaṃ pana <bold>sesacīvarapañcakaṃ</bold>adasaṃ rajitaṃyeva kappati, tañca ādiṇṇakappamevāti attho. <bold>Sadasaṃva nisīdana</bold>nti idaṃ pana pubbe ‘‘sadasampī’’ti ettha vuttattā adasampi nisīdanaṃ vaṭṭatīti sammohanivāraṇatthaṃ vuttanti vadanti.</paragraph>
<paragraph line="120" number="52"><bold>Anadhiṭṭhita</bold>nti <pageBreak edition="M" number="0.0096" />ticīvarādivasena anadhiṭṭhitaṃ. <bold>Anissaṭṭhaṃ</bold>nāma aññesaṃ avissajjitaṃ, taṃ pana vikappetvā paribhuñjitabbanti attho.</paragraph>
<paragraph line="121">Idāni vikappanupagassa pamāṇaṃ heṭṭhimaparicchedena dassetuṃ <bold>‘‘hatthadīgha’’</bold>ntiādimāha. Tattha ‘‘anujānāmi, bhikkhave, āyāmena aṭṭhaṅgulaṃ sugataṅgulena caturaṅgulavitthataṃ pacchimaṃ cīvaraṃ vikappetu’’nti (mahāva. 358) vuttattā dīghato ekahatthaṃ puthulato upaḍḍhahatthaṃ vikappetabbanti adhippāyo.</paragraph>
<paragraph line="122" number="53"><bold>Ticīvarassā</bold>ti vinayaticīvarassa, na dhutaṅgaticīvarassa. Tassa pana imesu navasu cīvarattayameva labbhati, na aññaṃ labbhati. <bold>Sabbameta</bold>nti sabbaṃ adhiṭṭhānavidhānañca pariharaṇavidhānañcāti attho. <bold>Parikkhāracoḷiyo sabba</bold>nti ticīvarādikaṃ navavidhampi cīvaraṃ. <bold>Tathā vatvā</bold>ti ‘‘parikkhāracoḷa’’nti vatvā. <bold>Adhiṭṭhatī</bold>ti adhiṭṭhāti. Kiṃ pana ticīvaraṃ parikkhāracoḷaṃ adhiṭṭhātuṃ vaṭṭatīti? Āma vaṭṭati, ‘‘parikkhāracoḷaṃ nāma pāṭekkaṃ nidhānamukhametanti ticīvaraṃ parikkhāracoḷaṃ adhiṭṭhahitvā paribhuñjituṃ vaṭṭati. Udositasikkhāpade pana ticīvaraṃ adhiṭṭhahitvā pariharantassa parihāro vutto’’ti <bold>aṭṭhakathāyaṃ</bold>(pārā. aṭṭha. 2.469) vuttaṃ, tasmā ticīvaraṃ parikkhāracoḷaṃ adhiṭṭhahantena paccuddharitvā puna adhiṭṭhātabbaṃ.</paragraph>
<paragraph line="123" number="54">Idāni etesaṃ adhiṭṭhānavijahanākāraṃ dassetuṃ <bold>‘‘acchedavissajjanagāhavibbhamā’’</bold>tiādi vuttaṃ. Tattha <bold>acchedo</bold>ti corādīhi acchindanaṃ. <bold>Vissajjana</bold>nti aññesaṃ dānaṃ. Kathaṃ pana dinnaṃ, kathaṃ gahitaṃ sudinnaṃ suggahitañca hotīti? Sace ‘‘idaṃ tuyhaṃ demi dadāmi dajjāmi oṇojemi pariccajāmi nissajjāmi vissajjāmī’’ti vā ‘‘itthannāmassa demi…pe… vissajjāmī’’ti <pageBreak edition="M" number="0.0097" />vā vadati, sammukhāpi parammukhāpi dinnaṃyeva hoti. ‘‘Tuyhaṃ gaṇhāhī’’ti <pageBreak edition="V" number="0.0098" />vutte ‘‘mayhaṃ gaṇhāmī’’ti vadati, sudinnaṃ suggahitañca. ‘‘Tava santakaṃ karohi, tava santakaṃ hotu, tava santakaṃ karissatī’’ti vutte ‘‘mamasantakaṃ karomi, mama santakaṃ hotu, mama santakaṃ karissāmī’’ti vadati, duddinnaṃ duggahitañca. Sace pana ‘‘tava santakaṃ karohī’’ti vutte ‘‘sādhu, bhante, mayhaṃ gaṇhāmī’’ti gaṇhāti, suggahitaṃ.</paragraph>
<paragraph line="124"><bold>Gāho</bold>ti vissāsaggāho (pārā. aṭṭha. 1.131). So pana evaṃ veditabbo – ‘‘anujānāmi, bhikkhave, pañcahaṅgehi samannāgatassa vissāsaṃ gahetuṃ. Sandiṭṭho ca hoti, sambhatto ca, ālapito ca, jīvati ca, jānāti ca ‘gahite me attamano bhavissatī’’’ti (mahāva. 356). Tattha <bold>sandiṭṭho</bold>ti diṭṭhamattakamitto. <bold>Sambhatto</bold>ti daḷhamitto. <bold>Ālapito</bold>ti ‘‘mama santakaṃ yaṃ icchasi, taṃ gaṇheyyāsi, āpucchitvā gahaṇe kāraṇaṃ natthī’’ti vutto. <bold>Jīvatī</bold>ti anuṭṭhānaseyyāya sayitopi yāva jīvitindriyupacchedaṃ na pāpuṇāti. <bold>Gahite ca attamano</bold>ti gahite ca tuṭṭhacitto. Evarūpassa santakaṃ ‘‘gahite me attamano bhavissatī’’ti jānantena gahetuṃ vaṭṭati. Anavasesapariyādānavasena cetāni pañca aṅgāni vuttāni, vissāsaggāho pana tīhi aṅgehi ruhati. Kathaṃ? Sandiṭṭho jīvati gahite attamano, sambhatto jīvati gahite attamano, ālapito jīvati gahite attamanoti evaṃ.</paragraph>
<paragraph line="125">Yo pana jīvati, na ca gahite attamano hoti, tassa santakaṃ vissāsabhāvena gahitampi puna dātabbaṃ. Dadantena matakadhanaṃ tāva ye tassa dhane issarā gahaṭṭhā vā pabbajitā vā, tesaṃ dātabbaṃ. Yo pana paṭhamaṃyeva ‘‘suṭṭhu <pageBreak edition="M" number="0.0098" />kataṃ tayā mama santakaṃ gaṇhantenā’’ti vacībhedena vā cittuppādamattena vā anumoditvā pacchā kenaci kāraṇena kupito, so paccāharāpetuṃ na labhati. Yopi adātukāmo, cittena pana adhivāseti, na kiñci vadati, sopi puna paccāharāpetuṃ na labhati. Yo pana ‘‘mayā tumhākaṃ santakaṃ gahita’’nti vā ‘‘paribhutta’’nti vā vutte nādhivāseti, ‘‘paṭidehī’’ti bhaṇati, so paccāharāpetuṃ labhati.</paragraph>
<paragraph line="126"><bold>Vibbhamā</bold>ti iminā bhikkhuniyāyeva adhiṭṭhānavijahanaṃ gahitaṃ hoti. Sā pana yadā vibbhamati, tadā assamaṇī hoti. Bhikkhu pana vibbhamantopi yāva sikkhaṃ na paccakkhāti, tāva bhikkhuyevāti adhiṭṭhānaṃ na vijahatīti. <bold>Liṅgasikkhā</bold>ti liṅgaparivattanañca sikkhāpaccakkhānañcāti <pageBreak edition="V" number="0.0099" />attho. <bold>Sabbesū</bold>ti navasu cīvaresu. <bold>Adhiṭṭhānaviyogakāraṇā</bold>ti adhiṭṭhānavijahanakāraṇā, imesu aññatarena adhiṭṭhānaṃ vijahatīti attho.</paragraph>
<paragraph line="127">Kiñca bhiyyo (pārā. aṭṭha. 2.469) – ticīvarassa pana vinibbiddhachiddañca adhiṭṭhānavijahanaṃ karotīti attho. Tattha saṅghāṭiuttarāsaṅgānaṃ dīghantato vidatthippamāṇassa tiriyantato aṭṭhaṅgulappamāṇassa padesassa orato kaniṭṭhaṅgulinakhapiṭṭhippamāṇakaṃ chiddaṃ adhiṭṭhānaṃ bhindati. Antaravāsakassa dīghantato vidatthippamāṇasseva tiriyantato caturaṅgulappamāṇassa padesassa orato chiddaṃ adhiṭṭhānaṃ bhindati, parato pana na bhindati. Tasmā chidde jāte ticīvaraṃ atirekacīvaraṃ hoti, sūcikammaṃ katvā puna adhiṭṭhātabbaṃ. Itaresaṃ pana chiddena vijahanaṃ nāma natthi. Yo pana ticīvarepi dubbalaṭṭhāne paṭhamaṃ aggaḷaṃ datvā pacchā dubbalaṭṭhānaṃ chinditvā apaneti, adhiṭṭhānaṃ na bhijjati. Maṇḍalaparivattanepi eseva nayo. Yo pana <pageBreak edition="M" number="0.0099" />ubho koṭiyo majjhe karonto sace paṭhamaṃ chinditvā pacchā ghaṭeti, adhiṭṭhānaṃ vijahati, atha ghaṭetvā chindati, na vijahati. Rajakehi dhovāpetvā setakaṃ karontassāpi na vijahati eva.</paragraph>
<paragraph line="128" number="55">Idāni akappiyacīvarāni dassetuṃ <bold>‘‘kusavākaphalakānī’’</bold>tiādi āraddhaṃ. Tattha <bold>kusacīraṃ</bold>(mahāva. 371; mahāva. aṭṭha. ) nāma kuse ganthetvā katacīvaraṃ. <bold>Vākacīraṃ</bold>nāma tāpasānaṃ vakkalaṃ. <bold>Phalakacīraṃ</bold>nāma phalakāni sibbitvā katacīvaraṃ. <bold>Kesakambala</bold>nti kesehi tantaṃ vāyitvā katakambalaṃ. <bold>Vālakambala</bold>nti camaravālehi vāyitvā katakambalaṃ. <bold>Ulūkapakkha</bold>nti ulūkasakuṇassa pakkhehi katanivāsanaṃ. <bold>Ajinakkhipa</bold>nti salomaṃ sakhuraṃ ajinamigacammaṃ. Imesu sattasu vatthesu yaṃ kiñci dhārayato thullaccayanti attho. Yathā imesu thullaccayaṃ, tathā akkanāḷaṃ nivāsentassa. <bold>Akkanāḷaṃ</bold>nāma akkadaṇḍe vākādīhi ganthetvā katacīvaraṃ. ‘‘Na bhikkhave akkanāḷaṃ nivāsetabbaṃ, yo nivāseyya, āpatti thullaccayassā’’ti (mahāva. 371) hi vuttaṃ.</paragraph>
<paragraph line="129" number="56"><bold>Kadalerakakkadusse potthake cā</bold>pīti ettha kadalierakaakkamakacivākehi katāni vatthāni evaṃ vuttānīti veditabbāni. Etesu potthakoyeva <bold>pāḷiyaṃ</bold>āgato, itarāni taggatikattā <bold>aṭṭhakathāsu</bold>paṭikkhittāni. Imesu catūsupi dukkaṭameva. ‘‘Na bhikkhave naggiyaṃ <pageBreak edition="V" number="0.0100" />titthiyasamādānaṃ samādiyitabbaṃ, yo samādiyeyya, āpatti thullaccayassā’’ti (mahāva. 370) vuttattā naggiyampi na kappati eva. Sabbameva nīlakaṃ <bold>sabbanīlakaṃ</bold>. Evaṃ sesesupi. Ettha <bold>nīlaṃ</bold>umāpupphavaṇṇaṃ hoti <pageBreak edition="M" number="0.0100" />. <bold>Mañjeṭṭhakaṃ</bold>mañjeṭṭhakavaṇṇameva. <bold>Pītakaṃ</bold>kaṇikārapupphavaṇṇaṃ. <bold>Lohitakaṃ</bold>jayasumanapupphavaṇṇaṃ. <bold>Kaṇhakaṃ</bold>addāriṭṭhakavaṇṇaṃ.</paragraph>
<paragraph line="130" number="57"><bold>Mahāraṅgaṃ</bold>nāma satapadipiṭṭhivaṇṇaṃ. <bold>Mahānāmaṃ</bold>nāma rattasambhinnavaṇṇaṃ hoti. Padumapupphavaṇṇantipi vuttaṃ, mandarattanti attho. <bold>Tirīṭake</bold>ti rukkhatace. <bold>Acchinnadīghadasake</bold>ti sabbaso acchinnadasake ca majjhe chinnadasake cāti attho. Aññamaññaṃ saṃsibbitvā katadasaṃ <bold>phaladasaṃ</bold>nāma. Ketakapupphādipupphasadisāhi dasāhi yuttaṃ <bold>pupphadasaṃ</bold>nāma. Etesupi ‘‘potthake cāpī’’ti ettha vuttaapi-saddena dukkaṭanti veditabbaṃ. <bold>Tathā</bold>ti yathā etesu kadalidussādīsu pupphadasāvasānesu dukkaṭaṃ, tathā kañcukaveṭhanesupi yaṃ kiñci dhārentassa dukkaṭanti attho.</paragraph>
<paragraph line="131">Etesu pana ayaṃ vinicchayo (mahāva. aṭṭha. 372) – sabbanīlakādīni rajanāni vametvā puna rajitvā dhāretabbāni, na sakkā ce vametuṃ, paccattharaṇādīni vā kāretabbāni, tipaṭṭacīvarassa majjhe vā dātabbāni. Acchinnadasakādīni dasā chinditvā dhāretabbāni. Kañcukaṃ vijaṭetvā rajitvā paribhuñjitabbaṃ. Veṭhanepi eseva nayo. Tirīṭakaṃ pādapuñchanaṃ kātabbaṃ. <bold>Sabba</bold>nti imaṃ vuttappakāraṃ kusacīrādikaṃ akappiyacīvaraṃ acchinnacīvaro labhatīti attho. Vuttampi cetaṃ <bold>parivāre</bold>.</paragraph>
<gatha1 line="132">‘‘Akappakataṃ nāpi rajanāya rattaṃ,</gatha1>
<gatha2 line="133">Tena nivattho yena kāmaṃ vajeyya;</gatha2>
<gatha3 line="134">Na cassa hoti āpatti,</gatha3>
<gatha2 line="135">So ca dhammo sugatena desito;</gatha2>
<gathalast line="136">Pañhā mesā kusalehi cintitā’’ti. (pari. 481);</gathalast>
<paragraph line="137">Ayañhi <pageBreak edition="M" number="0.0101" />pañho acchinnacīvarabhikkhuṃ sandhāya vutto, tasmā hi yaṃ kiñci akappiyacīvaraṃ nivāsetvā vā pārupitvā vā acchinnacīvarakena aññaṃ pariyesitabbaṃ. Ettha pana ‘‘idha pana, bhikkhave, manussā nissīmagatānaṃ bhikkhūnaṃ cīvaraṃ denti ‘imaṃ cīvaraṃ itthannāmassa <pageBreak edition="V" number="0.0101" />demā’ti, anujānāmi, bhikkhave, sādituṃ, na tāva taṃ gaṇanūpagaṃ, yāva na hatthaṃ gacchatī’’ti (mahāva. 259) vuttattā yāva āharitvā taṃ na dinnaṃ, ‘‘tumhākaṃ, bhante, cīvaraṃ uppanna’’nti pahiṇitvā vā nārocitaṃ, tāva gaṇanaṃ na upeti, anadhiṭṭhitaṃ vaṭṭati. Pattepi eseva nayo. Ānetvā dinne vā ārocite vā parihāro natthi, dasāhaṃ adhiṭṭhātabbaṃ. Cīvaravinicchayo.</paragraph>
<centered line="138">Cīvaraniddesavaṇṇanā niṭṭhitā.</centered>
<subhead line="139">4. Rajananiddesavaṇṇanā</subhead>
<paragraph line="140" number="58">Idāni tesaṃ cīvarānaṃ rajanavidhānaṃ dassetuṃ <bold>‘‘rajanāni cā’’</bold>ti vuttaṃ. Tattha ‘‘anujānāmi, bhikkhave, cha rajanāni mūlarajanaṃ khandharajanaṃ tacarajanaṃ pattarajanaṃ puppharajanaṃ phalarajana’’nti (mahāva. 344) evaṃ bhagavatā anuññātattā <bold>‘‘chappakārāni anuññātāni satthunā’’</bold>ti vuttaṃ.</paragraph>
<paragraph line="141" number="59">Tattha <bold>mūle</bold>ti mūlarajaneti attho. Haliddiṃ vivajjiya sabbaṃ labbhanti sambandho. Evaṃ sesesupi. <bold>Tuṅgahārako</bold>nāma eko sakaṇṭakarukkho, tassa haritālavaṇṇaṃ khandharajanaṃ hoti. Gihiparibhuttaṃ pana allipattena ekavāraṃ rajituṃ vaṭṭati. Phalarajane akappiyaṃ nāma natthi, sabbaṃ vaṭṭatīti. Rajanavinicchayo.</paragraph>
<centered line="142">Rajananiddesavaṇṇanā niṭṭhitā.</centered>
<subhead line="143">5. Pattaniddesavaṇṇanā</subhead>
<paragraph line="144" number="60">Idāni <pageBreak edition="M" number="0.0102" /><pageBreak edition="V" number="0.0102" />bhājanavikatiṃ dassetuṃ <bold>‘‘patto cā’’</bold>ti uddhaṭaṃ. Ettha pana paṭhamagāthā suviññeyyā.</paragraph>
<paragraph line="145" number="61">Dutiye ‘‘magadhanāḷidvayataṇḍulasādhita’’nti vattabbe vibhattilopaṃ akatvā gāthābandhasukhatthaṃ <bold>‘‘magadhe nāḷidvayataṇḍulasādhita’’</bold>nti vuttaṃ, pacitanti attho. Ettha (pārā. 602; pārā. aṭṭha. 2.602; kaṅkhā. aṭṭha. pattasikkhāpadavaṇṇanā) <bold>magadhanāḷi</bold>nāma aḍḍhaterasapalaṃ gaṇhāti. <bold>Odana</bold>nti ettha sabbappakārasampannaṃ avassāvitodanaṃ gahetabbaṃ. Odanassa catutthabhāgappamāṇaṃ nātighanaṃ nātitanukaṃ hatthahāriyamuggasūpañca ālopassa ālopassa anurūpaṃ yāva carimakālopappahonakaṃ macchamaṃsādibyañjanañca yo patto gaṇhāti, so ukkaṭṭho nāmāti attho. Sappitelatakkarasakañjikādīni pana gaṇanūpagāni na honti, tāni hi odanagatikāneva honti, neva hāpetuṃ, na vaḍḍhetuṃ sakkonti. Evametaṃ sabbaṃ pakkhittaṃ sace pattassa heṭṭhimarājisamaṃ tiṭṭhati, suttena vā hīrena vā chindantassa suttassa vā hīrassa vā heṭṭhimantaṃ phusati, ayaṃ <bold>ukkaṭṭho</bold>nāma patto. Sace taṃ rājiṃ atikkamitvā thūpīkataṃ tiṭṭhati, ayaṃ <bold>ukkaṭṭhomako</bold>nāma patto. Sace taṃ rājiṃ na sampāpuṇāti, antogatameva hoti, ayaṃ <bold>ukkaṭṭhukkaṭṭho</bold>nāma patto.</paragraph>
<paragraph line="146" number="62">‘‘Majjhimo nāma patto nāḷikodanaṃ gaṇhātī’’ti vuttattā <bold>‘‘majjhimo tassupaḍḍho vā’’</bold>ti vuttaṃ. Etthāpi vuttappakārena majjhimo majjhimomako majjhimukkaṭṭhoti pattattikaṃ veditabbaṃ. ‘‘Omako nāma patto patthodanaṃ gaṇhātī’’ti (pārā. 602) vacanato <bold>‘‘tatopaḍḍho’’</bold>ti vuttaṃ. Magadhanāḷiyā upaḍḍhanāḷikodanañca tadūpiyaṃ sūpaṃ byañjanañca gaṇhāti, so <pageBreak edition="M" number="0.0103" /><bold>omako</bold>nāma. Idhāpi omako omakomako omakukkaṭṭhoti pattattikaṃ veditabbaṃ. Imesu pana navasu pattesu ukkaṭṭhukkaṭṭho ca omakomako ca apatto. Etesu adhiṭṭhātabbakiccaṃ natthi, sesā satta pattā adhiṭṭhātabbā, vikappetabbā cāti attho.</paragraph>
<paragraph line="147" number="63"><bold>Atirekapatto</bold>ti (pārā. 601) anadhiṭṭhito avikappito. <bold>Sako</bold>ti sasantako. <bold>Kappo</bold>ti kappiyo. Ayamevettha saṅkhepo – yo patto kākaṇikamattassāpi mūlassa dātabbassa natthitāya <pageBreak edition="V" number="0.0103" />sako. Ayopatto pañcahi pākehi mattikāpatto dvīhi pākehi pakkattā kappo. So dasāhaparamaṃ kālaṃ anadhiṭṭhito avikappito dhāreyyoti.</paragraph>
<paragraph line="148" number="64"><bold>Acchedā</bold>dayo cīvare vuttappabhedāyeva. <bold>Chiddenā</bold>ti (pārā. aṭṭha. 2.608; kaṅkhā. aṭṭha. pattasikkhāpadavaṇṇanā) ettha yassa pattassa mukhavaṭṭito heṭṭhā dvaṅgulappadese yena chiddena kaṅgusitthaṃ nikkhamati, tattakena chiddena bhijjati. Tasmiṃ pana ayacuṇṇādīhi paṭipākatike kate dasāhabbhantare puna adhiṭṭhātabbaṃ. <bold>Pattādhiṭṭhānamujjhatī</bold>ti patto adhiṭṭhānaṃ ujjhati.</paragraph>
<paragraph line="149" number="65">Idāni pariharaṇavidhiṃ dassetuṃ <bold>‘‘pattaṃ na paṭisāmeyya sodaka’’</bold>ntiādi āraddhaṃ. Sodakaṃ (cūḷava. 254) pattaṃ na paṭisāmeyya, ātape ca sodakaṃ pattaṃ na otapeti adhippāyo. <bold>Na nidahe</bold>ti nirudakaṃ katvāpi atikālaṃ na nidaheti adhippāyo. <bold>Bhumyā</bold>ti bhūmiyaṃ. <bold>Na ṭhape</bold>ti taṭṭikācammakhaṇḍādīsu yena kenaci anatthatāya paṃsusakkharamissāya bhūmiyā na ṭhapeyyāti attho. <bold>No ca laggaye</bold>ti etthapi nāgadantādīsu (cūḷava. 254) yattha katthaci laggantassa dukkaṭameva.</paragraph>
<paragraph line="150" number="66"><bold>Miḍḍhante</bold>ti (cūḷava. 254; cūḷava. aṭṭha. 254) <pageBreak edition="M" number="0.0104" />miḍḍhapariyante. Sace pana parivattetvā tattheva patiṭṭhāti, evarūpāya vitthiṇṇāya miḍḍhiyā abbhantaraparicchede ṭhapetuṃ vaṭṭati, na pariyante. <bold>Paribhaṇḍante</bold>ti bāhirapasse katāya tanukamiḍḍhiyā anteti attho. <bold>Aṅke vā</bold>ti (cūḷava. 254) dvinnaṃ ūrūnaṃ majjhe. Ettha pana aṃsabaddhake aṃsakūṭe laggetvā aṅke ṭhapetuṃ vaṭṭati, na itarathā. <bold>Ātapattake</bold>ti chatte. Ettha bhattapūropi aṃsakūṭe laggitapattopi ṭhapetuṃ na vaṭṭati.</paragraph>
<paragraph line="151" number="67"><bold>Ucchiṭṭhodakaṃ</bold>(cūḷava. 255; cūḷava. aṭṭha. 255) nāma mukhavikkhālanodakaṃ, taṃ patte niṭṭhubhitvā pattena na nīhareyyāti attho. Calakañca aṭṭhikañca <bold>calakaṭṭhikaṃ</bold>. Etesu yaṃ kiñci pattena nīharantassa dukkaṭaṃ. Pattaṃ paṭiggahaṃ katvā hatthaṃ dhovitumpi na labhati. Hatthadhovitavatthadhovitaudakampi patte ākiritvā nīharituṃ na vaṭṭati. Anucchiṭṭhapattaṃ ucchiṭṭhahatthena gahetumpi na vaṭṭati. Hatthaṃ pana bahi dhovitvā gahetuṃ vaṭṭati. Macchamaṃsaphalāphalādīni khādanto yaṃ mukhena luñcitvā luñcitvā khādati, taṃ vā tesaṃ aṭṭhiādikaṃ <pageBreak edition="V" number="0.0104" />vā mukhato nīhaṭaṃ puna akhāditukāmo chaḍḍetukāmo patte ṭhapetuṃ na labhati. Siṅgiveranāḷikerakhaṇḍādīni khādantehi ḍaṃsitvā ḍaṃsitvā puna ṭhapetuṃ labhati. ‘‘Na bhikkhave pattahatthena kavāṭaṃ paṇāmetabbaṃ, yo paṇāmeyya, āpatti dukkaṭassā’’ti (cūḷava. 255) vuttattā yena kenaci sarīrāvayavena pattaṃ gahetvā ṭhito yena kenaci sarīrāvayavena kavāṭaṃ paṇāmetuṃ na labhati, tasmā <bold>‘‘pattahatthovā’’</bold>ti vuttaṃ. Aṃsakūṭe laggitvā ṭhitassa vaṭṭati.</paragraph>
<paragraph line="152" number="68"><bold>Bhūmiādhārake</bold>ti ettha dantavallivettavākādīhi kate valayādhārake. <bold>Dārudaṇḍādhāre</bold>ti ekadārunā kataādhārake <pageBreak edition="M" number="0.0105" />ca bahūhi daṇḍehi kataādhārake cāti attho. Tidaṇḍe na vaṭṭati. Etesu pana susajjitesu ekaṃ pattaṃ ṭhapetvāva tassupari ekaṃ ṭhapetuṃ vaṭṭati, tayo pana na vaṭṭanti. <bold>Ekaṃ nikkujjitvāva bhūmiya</bold>nti ettha bhūmiyaṃ kaṭasārakādīsu aññataraṃ pattharitvā tassupari nikkujjitvā vā ukkujjitvā vā ekaṃ ṭhapeyya, dve ṭhapetuṃ na vaṭṭatīti adhippāyo. Dve pana ṭhapentena upari ṭhapitapattaṃ ekena passena bhūmiyaṃ phusāpetvā ṭhapetuṃ vaṭṭatīti vadanti.</paragraph>
<paragraph line="153" number="69-70">Idāni akappiyapatte dassetuṃ <bold>‘‘dārurūpiyasovaṇṇā’’</bold>tiādi āraddhaṃ. Tattha <bold>maṇiveḷuriyāmayā</bold>ti (cūḷava. 252; cūḷava. aṭṭha. 252) <bold>maṇī</bold>ti indanīlakabarakatādi. Sace gahaṭṭhā bhattagge suvaṇṇarūpiyataṭṭakādīsu sūpabyañjanaṃ katvā upanāmenti, āmasitumpi na vaṭṭati. Ghaṭikaṭāhajā (cūḷava. 255; cūḷava. aṭṭha. 255) ca tumbakaṭāhajā ca <bold>ghaṭitumbakaṭāhajā</bold>. Ettha <bold>tumbakaṭāhajā</bold>nāma alābu. Pattavinicchayo.</paragraph>
<centered line="154">Pattaniddesavaṇṇanā niṭṭhitā.</centered>
<subhead line="155">6. Thālakaniddesavaṇṇanā</subhead>
<paragraph line="156" number="71-2">Idāni thālakesu kappiyākappiyavidhiṃ dassetuṃ <bold>‘‘thālakā cā’’</bold>ti padaṃ uddhaṭaṃ. Tattha <pageBreak edition="V" number="0.0105" /><bold>akappā</bold>ti dārumayādayo thālakā akappiyāti attho. Phalikathālakādayo (cūḷava. aṭṭha. 252) gihisantakā vā saṅghasantakā vā kappiyā. <bold>Ghaṭitumbakaṭāhajā</bold>(cūḷava. 255) tāvakālikā, tāsu bhuñjitvā chaḍḍetabbā, na pariharitabbāti adhippāyo. Thālakavinicchayo.</paragraph>
<centered line="157">Thālakaniddesavaṇṇanā niṭṭhitā.</centered>
<subhead line="158">7. Pavāraṇāniddesavaṇṇanā</subhead>
<paragraph line="159" number="73">Idāni <pageBreak edition="M" number="0.0106" />pavāraṇāvidhiṃ dassetuṃ <bold>‘‘pavāraṇā’’</bold>ti (pāci. 238-239; pāci. aṭṭha. 238-239; kaṅkhā. aṭṭha. paṭhamapavāraṇāsikkhāpadavaṇṇanā) padaṃ uddhaṭaṃ. Tattha <bold>iriyāpathenā</bold>ti ṭhānagamanasayananisajjānaṃ aññatarena iriyāpathenāti attho. Tato iriyāpathato aññena iriyāpathena anatirittakaṃ paribhuñjeyya ce, pācittiyanti attho. <bold>Pācittinatirittaka</bold>nti pācitti anatirittakaṃ.</paragraph>
<paragraph line="160" number="74">Idāni yehi aṅgehi pavāraṇā hoti, tāni aṅgāni dassetuṃ <bold>‘‘asana’’</bold>ntiādimāha. Tattha <bold>asana</bold>nti etena avippakatabhojanatā vuttā, bhuñjamāno ca so puggalo hotīti attho. <bold>Bhojanañcevā</bold>ti yaṃ bhuñjanto pavāreti, taṃ odano kummāso sattu maccho maṃsanti imesu aññataraṃ hotīti attho. <bold>Abhihāro</bold>ti dāyako tassa taṃ bhattaṃ kāyena abhiharatīti attho, vācābhihāro pana na gahetabbo. <bold>Samīpatā</bold>ti dāyako pavāraṇappahonakabhojanaṃ gahetvā aḍḍhateyyahatthappamāṇe okāse hotīti attho. <bold>Kāyavācāpaṭikkhepo</bold>ti hatthapāse ṭhitena abhihaṭaṃ bhikkhaṃ kāyena vā vācāya vā paṭikkhipeyyāti attho. Ettha pana sace bhikkhu nisinno hoti, ānisadassa pārimantato paṭṭhāya, sace ṭhito, paṇhiantato paṭṭhāya, sace nipanno, yena passena nipanno, tassa pārimantato paṭṭhāya dāyakassāpi tathāvidhassa ṭhapetvā pasāritahatthaṃ yaṃ tassa āsannataraṃ aṅgaṃ, tassa vasena paricchedo kātabbo. <bold>Pañca aṅgā pavāraṇā</bold>ti ‘‘asanaṃ paññāyati, bhojanaṃ paññāyati, hatthapāse ṭhito abhiharati, paṭikkhepo <pageBreak edition="M" number="0.0107" />paññāyatī’’ti (pāci. 239; pari. 428) <pageBreak edition="V" number="0.0106" /><bold>pāḷiyaṃ</bold>vuttehi imehi pañcahi aṅgehi pavāraṇā hotīti attho.</paragraph>
<paragraph line="161" number="75">Idāni etesu pañcasu bhojanaṃ dassetuṃ <bold>‘‘odano’’</bold>tiādi vuttaṃ. Idāni odanādayo imehi nibbattāti dassetuṃ <bold>‘‘sālī’’</bold>tiādimāha. Tattha setarattakāḷabhedā sabbāpi kaṅgujātiyo <bold>kaṅgū</bold>ti gahetabbā. Kāḷasetā <bold>kudrūsavarakā</bold>. Imesaṃ sattannaṃ dhaññānaṃ odano ca bhojjayāgu ca odano nāmāti attho.</paragraph>
<paragraph line="162" number="76">Sāmākāditiṇaṃ (pāci. aṭṭha. 238-239) kudrūsake saṅgahaṃ gatanti attho. Varakacorako varake saṅgahaṃ gato, sāliyañceva nīvāro saṅgahaṃ gato setattāti vadanti. Imesaṃ vuttappakārānaṃ sānulomānaṃ sattannaṃ dhaññānaṃ taṇḍule gahetvā ‘‘yāguṃ pacissāmā’’ti vā ‘‘bhattaṃ pacissāmā’’ti vā yaṃ kiñci sandhāya pacanti, sace uṇhaṃ vā sītalaṃ vā bhuñjantānaṃ bhojanakāle gahitagahitaṭṭhāne odhi paññāyati, ayaṃ odano nāma, pavāraṇaṃ janeti. Yopi pāyāso vā ambilayāgu vā uddhanato otāritamattā abbhuṇhā āvijjhitvā pivituṃ sakkā, gahitokāsepi odhiṃ na dasseti, ayaṃ pavāraṇaṃ na janeti. Usumāya pana vigatāya ghanabhāvaṃ gacchati, odhi paññāyati, puna pavāraṇaṃ janeti, pubbe tanukabhāvo na rakkhati. Bhatte pana udakakañjikakhīrādīni ākiritvā ‘‘yāguṃ gaṇhathā’’ti vadanti, kiñcāpi tanukā hoti, pavāraṇaṃ janetiyeva tasmiṃ yāguyā natthibhāvato. Sace pana pakkuthitesu udakādīsu pakkhipitvā pacitvā denti, yāgusaṅgahameva gacchati.</paragraph>
<paragraph line="163" number="77"><bold>Bhaṭṭhadhaññamayo</bold>ti <pageBreak edition="M" number="0.0108" />sattavidhānipi dhaññāni gahetvā kharapākabhajjitānaṃ tesaṃ taṇḍule koṭṭetvā katacuṇṇakuṇḍakāni <bold>sattu</bold>nāma. Samapākabhajjitānaṃ pana ātapasukkhānaṃ vā taṇḍulānaṃ cuṇṇakuṇḍakāni sattusaṅkhyaṃ na gacchanti. <bold>Yavasambhavo</bold>ti aññehi pana muggādīhi kata<bold>kummāso</bold>na pavāretīti adhippāyo. <bold>Udakasambhavo</bold>ti iminā kakkaṭakasippikasambukādayopi saṅgahaṃ gacchanti. Sace yāgupānakāle ekasmiṃ bhājane ṭhapetvā macchamaṃsaṃ vā khādanti, te ce akhādanto aññaṃ pavāraṇappahonakaṃ paṭikkhipati, na pavāreti. Khāditepi sace mukhe avasiṭṭhaṃ natthi, tadā paṭikkhipantopi na pavāretiyeva. Sace <pageBreak edition="V" number="0.0107" />patte avasiṭṭhaṃ atthi, mukhe natthi, tañce akhāditukāmo hoti, aññattha vā gantvā khāditukāmo, tasmiṃ khaṇe paṭikkhipantopi na pavāretiyeva.</paragraph>
<paragraph line="164" number="78"><bold>Bhojana</bold>nti (pāci. aṭṭha. 238-239) pañcasu bhojanesu yaṃ kiñci bhojanaṃ. Kappiyaṃ vā akappiyaṃ vā bhuñjantoti sambandho. <bold>Nisedhaya</bold>nti kāyenābhihaṭaṃ aṅgulicalanādinā vā bhamukavikārena vā kuddhabhāvena olokena vā paṭikkhipanto kāyena vā ‘‘ala’’nti vā ‘‘na gaṇhāmī’’ti vā ‘‘mā ākirā’’ti vā ‘‘apagacchā’’ti vā ādinā nayena paṭikkhipanto vācāya vā nisedhayantoti attho. <bold>Kappa</bold>nti kappiyabhojanameva paṭikkhipanto so pavāreti, akappiyamaṃsaṃ vā bhojanaṃ vā paṭikkhipanto na pavāreti. Kasmā? Tassa paṭikkhipitabbaṭṭhāne ṭhitattā. Sace kappiyabhojanaṃ bhuñjamāno akappiyaṃ paṭikkhipati, na pavāreti. Kasmā? Tassa paṭikkhipitabbato. Idāni missakanayaṃ dassetuṃ <bold>‘‘tannāmenā’’</bold>tiādi vuttaṃ. Tatrāyaṃ piṇḍattho – tannāmena vā imanti vā abhihaṭaṃ <pageBreak edition="M" number="0.0109" />kappiyaṃ nisedhayaṃ pavāreyyāti. Kiṃ vuttaṃ hoti? Yo pana macchamaṃsamissaṃ (kaṅkhā. aṭṭha. paṭhamapavāraṇāsikkhāpadavaṇṇanā; pāci. aṭṭha. 238-239) yāguṃ byañjanaṃ vā āharitvā ‘‘macchaṃ gaṇhatha, maṃsaṃ gaṇhathā’’ti vadati, taṃ paṭikkhipato pavāraṇā hoti. Sace ‘‘yāguṃ gaṇhatha, rasabyañjanaṃ gaṇhathā’’ti vadati, taṃ paṭikkhipato pavāraṇā na hoti. Kasmā? Tassāpi atthitāya. Sace ‘‘imaṃ gaṇhathā’’ti savatthukaṃ katvā deti, taṃ paṭikkhipato pavāraṇā hoti. Bhattamissakepi eseva nayo. Sace aññassa abhihaṭaṃ paṭikkhipati, pavāraṇā natthiyeva.</paragraph>
<paragraph line="165" number="79-80">Idāni pavāraṇaṃ ajanente dassetuṃ <bold>‘‘lājā’’</bold>tiādi vuttaṃ. Ettha <bold>lājā taṃsattubhattānī</bold>ti (kaṅkhā. aṭṭha. paṭhamapavāraṇāsikkhāpadavaṇṇanā) lājā ca lājehi katasattubhattāni cāti attho. Macchamaṃsapūvesu pana pavāraṇā hoti, tasmā <bold>‘‘suddhakhajjako’’</bold>ti vuttaṃ. <bold>Bhaṭṭhapiṭṭha</bold>nti pubbe āmakaṃ pacchā bhajjitabbanti vuttaṃ hoti. Veḷuādīnaṃ vuttāvasesānaṃ bhattanti sambandho. <bold>Rasayāgu raso</bold>pakkayāgu. Maṃsādīhi amissitā <bold>suddhayāgu</bold>. Puthukāmayaṃ pana yaṃ kiñci pavāraṇaṃ na janeti.</paragraph>
<paragraph line="166" number="81"><bold>Vuṭṭhāyā</bold>ti (pāci. aṭṭha. 238-239) āsanā uṭṭhāya atirittaṃ na kātabbanti <pageBreak edition="V" number="0.0108" />sambandho. Sace pavāretvā āsanā na vuṭṭhāti bhikkhu, tassāpi atirittaṃ kātuṃ labhati. <bold>Abhuttena ca bhojana</bold>nti yena pañcannaṃ bhojanānaṃ aññataraṃ bhojanaṃ antamaso kusaggenāpi na bhuttaṃ, tenāpi atirittaṃ na kātabbanti attho. Yena pana aruṇuggamepi bhuttaṃ hoti, so ce apavārito āsanā vuṭṭhitopi majjhanhikasamayepi puna kiñci abhutvāpi kātuṃ labhati. <bold>Yena yaṃ vā</bold><pageBreak edition="M" number="0.0110" /><bold>pure kata</bold>nti yena yaṃ vā pubbe kataṃ, tena tampi pacchā na kātabbaṃ. Aññena pana taṃ kātuṃ vaṭṭatīti vadanti.</paragraph>
<paragraph line="167" number="82">Yaṃ phalaṃ vā kandamūlaṃ vā pañcahi samaṇakappehi katakappiyaṃ aññampi kappiyabhojanaṃ vā kappiyamaṃsaṃ vā, idaṃ kappiyaṃ nāma, vuttappakāraviparītaṃ akappiyaṃ nāma, tasmiṃ atirittakaraṇaṃ na ruhati, yañca paṭiggahetvā na gahitaṃ, tasmimpi na ruhati, tena vuttaṃ <bold>‘‘kappiyaṃ gahitañcevā’’</bold>ti. <bold>Uccārita</bold>nti kappiyaṃ kāretuṃ āgatena bhikkhunā īsakampi ukkhittaṃ vā apanamitaṃ vāti attho. Hatthapāsato bahi ṭhitaṃ kātuṃ na vaṭṭati, tena vuttaṃ <bold>‘‘hatthapāsaga’’</bold>nti. <bold>Atirittaṃ karonteva</bold>nti atirittaṃ karonto <bold>‘‘alametaṃ</bold>sabba’’nti vacībhedaṃ katvā <bold>evaṃ bhāsatū</bold>ti attho. ‘‘Alametaṃ sabba’’nti tikkhattuṃ vattabbaṃ, ayaṃ kira āciṇṇo. Vinayadharā kira pana ‘‘sakiṃ eva vattabba’’nti vadanti. <bold>Alametaṃ sabba</bold>nti idampi vo adhikaṃ, ito aññaṃ na lacchasīti attho.</paragraph>
<paragraph line="168" number="83"><bold>Anupasampannahatthaga</bold>nti kappiyaṃ karontena pana anupasampannassa hatthe ṭhitaṃyeva na kātabbaṃ, taṃ pana aññena bhikkhunā paṭiggahāpetvā tassa hatthe ṭhitaṃ atirittaṃ katvā anupasampannassa dātuṃ vaṭṭati. Attanā āgantvā aññassa hatthe ca <bold>pesayitvāpi kāretuṃ labbhate</bold>ti attho. <bold>Taṃ</bold>pana atirittakārakaṃ ṭhapetvā añño <bold>sabbo</bold>pavāritopi appavāritopi <bold>bhuñjituṃ</bold>labhatīti attho. Sace pavārito paribhuñjati, yathā akatena missaṃ na hoti, tathā mukhañca hatthañca suddhaṃ katvā bhuñjitabbaṃ. Gilānassa bhuttāvasesampi tassa ‘‘ajja vā sve vā khādissatī’’ti āhaṭampi anatirittakataṃ bhuñjituṃ vaṭṭatīti. Pavāraṇāvinicchayo.</paragraph>
<centered line="169">Pavāraṇāniddesavaṇṇanā niṭṭhitā.</centered>
<subhead line="170">8. Kālikaniddesavaṇṇanā</subhead>
<paragraph line="171" number="84">Idāni <pageBreak edition="M" number="0.0111" /><pageBreak edition="V" number="0.0109" />ye te cattāro kālikā muninā vuttā ‘‘yāvakālikaṃ yāmakālikaṃ sattāhakālikaṃ yāvajīvika’’nti, te dassetuṃ <bold>‘‘kālikā cā’’</bold>ti padaṃ uddhaṭaṃ. Tattha (pāci. 254-256; pāci. aṭṭha. 253-256) katame te kālikāti ce, te dassetuṃ <bold>‘‘yāvakālika’’</bold>ntiādimāha. Tesu aruṇuggamanato yāva ṭhitamajjhanhikā bhuñjitabbato <bold>yāvakālikaṃ</bold>. Aruṇuggamanato yāva yāmāvasānā pipāsāya sati pipāsacchedanatthaṃ pātabbato yāmo kālo assāti <bold>yāmakālikaṃ</bold>. Tena upasametabbe ābādhe sati yāva sattāhā paribhuñjitabbato <bold>sattāhakālikaṃ</bold>. Ābādhe sati yāvajīvaṃ pariharitvā bhuñjitabbato <bold>yāvajīvikaṃ</bold>.</paragraph>
<paragraph line="172" number="85">Tesu yāvakālikaṃ dassetuṃ <bold>‘‘piṭṭhaṃ mūlaṃ phalaṃ khajja’’</bold>ntiādimāha. Ettha (pāci. 248-250; pāci. aṭṭha. 248-249) <bold>piṭṭhakhādanīyaṃ</bold>nāma sattannaṃ tāva dhaññānaṃ dhaññānulomānaṃ aparaṇṇānañca piṭṭhaṃ panasapiṭṭhaṃ labujapiṭṭhaṃ ambāṭakapiṭṭhaṃ sālapiṭṭhaṃ dhotakatālapiṭṭhaṃ khīravallipiṭṭhañcāti evamādīni tesu tesu janapadesu pakatiāhāravasena manussānaṃ khādanīyatthañca bhojanīyatthañca pharaṇakāni piṭṭhāni yāvakālikāni. Imināva lakkhaṇena <bold>mūlakhādanīyā</bold>dīsupi yāvakālikalakkhaṇaṃ veditabbaṃ, ativitthārabhayena saṃkhittaṃ. <bold>Goraso</bold>nāma khīradadhitakkaraso. <bold>Dhaññabhojana</bold>nti sānulomāni sattadhaññāni ca pañcavidhabhojanañcāti attho. <bold>Yāgusūpappabhutayo</bold>ti ettha pabhuti-saddena kandakhādanīyaṃ muḷālakhādanīyaṃ matthakakhādanīyaṃ khandhakhādanīyaṃ tacakhādanīyaṃ pattakhādanīyaṃ pupphakhādanīyaṃ aṭṭhikhādanīyaṃ niyyāsakhādanīyanti imāni saṅgahitānīti veditabbāni.</paragraph>
<paragraph line="173">Tatridaṃ <pageBreak edition="M" number="0.0112" />mukhamattanidassanaṃ – bhisasaṅkhāto padumapuṇḍarīkakando piṇḍālumasālukaādayo vallikando āluvakando tālakandoti evamādi <bold>kandakhādanīyaṃ</bold>. Padumamuḷālādayo <bold>muḷālakhādanīyaṃ</bold>. Tālahintālakuntālaketakanāḷikerapūgarukkhakhajjūrīādīnaṃ kaḷīrasaṅkhātā matthakā <bold>matthakakhādanīyaṃ</bold>. Ucchukhandho nīluppalarattuppalakumudasogandhikānaṃ pupphadaṇḍakānīti evamādi <bold>khandhakhādanīyaṃ. Tacakhādanīyaṃ</bold>ucchutaco eva eko yāvakāliko, sopi saraso. Mūlakaṃ khārako caccu tambuko taṇḍuleyyakoti evamādi <bold>pattakhādanīyaṃ</bold>. Mūlakapupphaṃ khārakapupphaṃ <pageBreak edition="V" number="0.0110" />caccupupphaṃ tambukapupphanti evamādi <bold>pupphakhādanīyaṃ,</bold>asokapupphaṃ pana yāvajīvikaṃ. Labujapanasaṭṭhiādi <bold>aṭṭhikhādanīyaṃ. Niyyāsakhādanīye</bold>yāvakālikaṃ natthi. Ete vuttappakārā yāvakālikā hontīti attho.</paragraph>
<paragraph line="174" number="86">Idāni ‘‘anujānāmi, bhikkhave, aṭṭha pānāni ambapānaṃ jambupānaṃ cocapānaṃ mocapānaṃ madhukapānaṃ muddikapānaṃ sālūkapānaṃ phārusakapāna’’nti (mahāva. 300) evaṃ vuttaṃ aṭṭhavidhaṃ pānakaṃ yāmakālikaṃ nāmāti dassetuṃ <bold>‘‘madhū’’</bold>tiādimāha. Tattha (mahāva. aṭṭha. 300) madhujaṃ muddikajaṃ sālūkajaṃ cocajaṃ mocajaṃ ambujaṃ jambujañcāti evamattho gahetabbo. Ettha <bold>madhujaṃ</bold>nāma madhukānaṃ jātirasena kataṃ, taṃ pana udakasambhinnameva vaṭṭati, suddhaṃ na vaṭṭati. <bold>Muddikapānaṃ</bold>nāma muddikā udake madditvā parissāvetvā gahitaṃ. <bold>Sālūkapānaṃ</bold>nāma rattuppalanīluppalādīnaṃ kiñjakkharehi kataṃ. Sesāni pākaṭāneva. Ettha pana sace sayaṃ etāni yāvakālikavatthūni paṭiggahetvā udake madditvā ātape ādiccapākena pacitvā parissāvetvā pānakaṃ karoti, taṃ purebhattameva kappati. Sace anupasampannena kataṃ labhati, tadahupurebhattaṃ sāmisampi vaṭṭati, pacchābhattaṃ nirāmisaparibhogena <pageBreak edition="M" number="0.0113" />yāva aruṇuggamanā vaṭṭati. Imāni aṭṭha pānāni sītānipi ādiccapākānipi vaṭṭanti, aggipākāni pana na vaṭṭanti, tasmā <bold>‘‘naggisantatta’’</bold>nti vuttaṃ.</paragraph>
<paragraph line="175" number="87">‘‘Anujānāmi, bhikkhave, sabbaṃ phalarasaṃ ṭhapetvā dhaññaphalarasa’’nti (mahāva. 300) vuttattā dhaññaphalaraso pana na vaṭṭati, tena vuttaṃ <bold>‘‘sānulomāni dhaññāni ṭhapetvā’’</bold>ti. ‘‘Anujānāmi, bhikkhave, sabbaṃ puppharasaṃ ṭhapetvā madhukapuppharasa’’nti vuttattā madhukapuppharaso ādiccapāko vā hotu aggipāko vā, pacchābhattaṃ na vaṭṭati, tena vuttaṃ <bold>‘‘madhukapupphamaññatrā’’</bold>ti.</paragraph>
<paragraph line="176" number="88">‘‘Anujānāmi, bhikkhave, sabbaṃ pattarasaṃ ṭhapetvā ḍākarasa’’nti vuttattā udakena pakkānampi yāvakālikapattānaṃ raso purebhattameva vaṭṭati, sītodakena madditānaṃ raso yāmakālikaṃ. Tena vuttaṃ <bold>‘‘ṭhapetvā pakkaḍākaja’’</bold>nti. Yāvajīvikapaṇṇassa udakena pakkassa raso yāvajīviko hoti.</paragraph>
<paragraph line="177" number="89">Idāni <pageBreak edition="V" number="0.0111" />sattāhakālike dassetuṃ <bold>‘‘sappī’’</bold>tiādimāha. Ettha (mahāva. 260) pana –</paragraph>
<gatha1 line="178">‘‘Sappinonītatelāni, madhuphāṇitameva ca;</gatha1>
<gathalast line="179">Sattāhakālikā sappi, yesaṃ maṃsamavārita’’nti. –</gathalast>
<unindented line="180">Pāṭho gahetabbo. Evaṃ pana gahite vasā telaggahaṇena gahitāva hoti ‘‘telaṃ nāma tilatelaṃ sāsapatelaṃ madhukatelaṃ eraṇḍatelaṃ vasātela’’nti (pārā. 623; pāci. 260) evaṃ <bold>pāḷiyaṃ</bold>vitthāritattā. Evaṃ pana aggahetvā vasā ca ‘‘madhuphāṇita’’nti pāṭhe gahite yāvakālikabhūtā vasā sattāhakālikāti āpajjeyya, ‘‘yāni kho pana tāni gilānānaṃ <pageBreak edition="M" number="0.0114" />bhikkhūnaṃ paṭisāyanīyāni bhesajjāni, seyyathidaṃ – sappi navanītaṃ telaṃ madhu phāṇita’’nti (pārā. 622) evaṃ pañceva bhagavatā sattāhakālikabhesajjāni anuññātāni, tato uttari chaṭṭhassa sattāhakālikabhesajjassa atthitāpi āpajjati, <bold>bhesajjakkhandhakepi</bold>bhagavatā ‘‘anujānāmi, bhikkhave, vasāni bhesajjāni acchavasaṃ macchavasaṃ susukāvasaṃ sūkaravasaṃ gadrabhavasaṃ kāle paṭiggahitaṃ kāle nippakkaṃ kāle saṃsaṭṭhaṃ telaparibhogena paribhuñjitu’’nti (mahāva. 262) evaṃ sattāhakālikavasena vasaṃ ananujānitvā tato nibbattatelameva anuññātaṃ, tasmā ‘‘madhuphāṇitameva cā’’ti pāṭhe aggahite pāḷiyā aṭṭhakathāya ca virujjhati. Therena pana uttaravihāravāsīnaṃ khuddasikkhāya āgatanayena vuttaṃ. Tesaṃ pana –</unindented>
<gatha1 line="181">‘‘Sappi navanītaṃ telaṃ, madhu phāṇitapañcamaṃ;</gatha1>
<gathalast line="182">Acchamacchavasādi ca, honti sattāhakālikā’’ti. –</gathalast>
<unindented line="183">Evamāgataṃ. Amhākaṃ pana visuṃ sattāhakālike āgataṭṭhānaṃ natthīti vadanti, upaparikkhitabbaṃ.</unindented>
<paragraph line="184">Idāni tesu sappiṃ dassetuṃ <bold>‘‘yesaṃ maṃsapavārita’’</bold>nti vuttaṃ. ‘‘Sappināma gosappi vā ajikāsappi vā mahiṃ sasappi vā. Yesaṃ maṃsaṃ kappati, tesaṃ sappi, navanītaṃ nāma tesaṃyeva navanīta’’nti (pārā. 623; pāci. 260) <bold>pāḷiyaṃ</bold>vuttattā navanītaṃ pana gahitanti na vitthāritaṃ <pageBreak edition="V" number="0.0112" />, sappi pana purebhattaṃ paṭiggahitaṃ tadahu purebhattaṃ sāmisampinirāmisampi vaṭṭati. Pacchābhattato paṭṭhāya sattāhaṃ nirāmisaṃ paribhuñjitabbaṃ. Sattāhātikkame sace ekabhājane ṭhapitaṃ, ekaṃ nissaggiyaṃ. Sace bahūsu, vatthugaṇanāya nissaggiyapācittiyāni. Pacchābhattaṃ paṭiggahitaṃ sattāhaṃ nirāmisameva vaṭṭati. Sappi tāpentassa sāmaṃpāko na hoti, ‘‘navanītaṃ pana tāpentassa hi sāmaṃpāko na hoti, sāmaṃpakkena pana <pageBreak edition="M" number="0.0115" />tena saddhiṃ āmisaṃ na vaṭṭatī’’ti ca ‘‘sace anupasampanno purebhattaṃ paṭiggahitanavanītena sappiṃ katvā deti, purebhattaṃ sāmisaṃ vaṭṭati. Sace sayaṃ karoti, sattāhaṃ nirāmisameva vaṭṭatī’’ti ca <bold>samantapāsādikāyaṃ</bold>(pārā. aṭṭha. 2.622) navanītamhiyeva sāmaṃpākatā vuttā, na sappimhi. Yaṃ pana <bold>kaṅkhāvitaraṇiyaṃ</bold>vuttaṃ ‘‘nibbattitasappi vā navanītaṃ vā pacituṃ vaṭṭatī’’ti, ‘‘taṃ pana tadahu purebhattampi sāmisaṃ paribhuñjituṃ na vaṭṭatī’’ti (kaṅkhā. aṭṭha. bhesajjasikkhāpadavaṇṇanā) ca, tattha yāvakālikavatthunā asammissaṃ sudhotaṃ navanītaṃ sandhāya ‘‘pacituṃ vaṭṭatī’’ti vuttaṃ. Sayaṃpacitasattāhakālikena saddhiṃ yadi āmisaṃ bhuñjati, taṃ āmisaṃ sayaṃpakkasattāhakālikena missitaṃ attano yāvakālikabhāvaṃ sattāhakālikena gaṇhāpeti, tathā ca sati yāvakālikaṃ apakkampi sayaṃpakkabhāvaṃ upagacchatīti ‘‘sāmisaṃ paribhuñjituṃ na vaṭṭatī’’ti vuttaṃ. Yathā sayaṃpakkasattāhakālikavasātelaṃ sayaṃbhajjitasāsapādiyāvajīvikavatthūnaṃ telañca sāmisaṃ tadahu purebhattampi na vaṭṭati, tathā navanītasappīti veditabbaṃ. Vakkhati ca ācariyo –</paragraph>
<paragraph line="185">‘‘Yāvakālikaādīni, saṃsaṭṭhāni sahattanā. Gāhāpayanti sabbhāva’’nti ca,</paragraph>
<gatha1 line="186">‘‘Teheva bhikkhunā pakkaṃ, kappate yāvajīvikaṃ;</gatha1>
<gathalast line="187">Nirāmisañca sattāhaṃ, sāmise sāmapākatā’’ti ca.</gathalast>
<paragraph line="188">Yā pana <bold>samantapāsādikāyaṃ</bold>navanītamhi sāmaṃpākatā vuttā, sā takkādisammissaṃ adhotanavanītaṃ sandhāya vuttā. Tasmā viññūnaṃ samantapāsādikāpi kaṅkhāvitaraṇīpi samenti, taṃ navanītaṃ sandhāya vuttanti ācariyā vadanti. Idameva yuttaṃ. Yadi sappimhi sāmaṃpākatā hoti, avassaṃyeva samantapāsādikāyaṃ <pageBreak edition="M" number="0.0116" />vucceyya, tattha pana ‘‘sappi tāva purebhattaṃ paṭiggahitaṃ, tadahu purebhattaṃ sāmisampi nirāmisampi paribhuñjituṃ vaṭṭatī’’ti (pārā. aṭṭha. 2.622) hi <pageBreak edition="V" number="0.0113" />vuttaṃ, na pacanavidhānaṃ. Manussasappinavanītānaṃ, aññesampi hatthiassādīnaṃ akappiyamaṃsasappinavanītānaṃ sattāhātikkame dukkaṭaṃ. Kiṃ pana taṃ paribhuñjituṃ vaṭṭatīti? Āma vaṭṭati. Kasmā? Paṭikkhepābhāvā ca sabbaaṭṭhakathāsu anuññātattā ca. ‘‘Yesaṃ maṃsaṃ kappati, tesaṃ sappi, navanīta’’nti (pārā. 623) idaṃ pana nissaggiyavatthuṃ dassetuṃ vuttaṃ, na aññesaṃ vāraṇatthāya.</paragraph>
<paragraph line="189" number="90">Idāni telaṃ dassetuṃ <bold>‘‘telaṃ tilavaseraṇḍamadhusāsapasambhava’’</bold>ntiādimāha. Ettha tilādīhi sambhavaṃ nibbattaṃ telanti sambandho. Ettha (pārā. aṭṭha. 1.100) pana purebhattaṃ tile paṭiggahetvā katatelaṃ purebhattaṃ sāmisampi vaṭṭati, pacchābhattato paṭṭhāya savatthukappaṭiggahitattā anajjhoharaṇīyaṃ. Pacchābhattaṃ paṭiggahetvā katatelaṃ anajjhoharaṇīyaṃ, sīsamakkhanādīsu upanetabbaṃ. Eraṇḍamadhukasāsapaṭṭhīni paṭiggahetvā sace tāni bhajjitvā telaṃ karoti, tadahu purebhattampi sāmisaṃ na vaṭṭati, sāmaṃpākatā hoti. Sace abhajjitvā karoti, tadahu purebhattaṃ sāmisampi vaṭṭati, pacchābhattato paṭṭhāya nirāmisameva vaṭṭati, paribhuñjitabbavatthūnaṃ yāvajīvikattā savatthukappaṭiggahaṇe doso natthīti. Telaggahaṇatthāya eraṇḍakaṭṭhiādīni paṭiggahetvā sattāhaṃ atikkāmayato dukkaṭaṃ. Tathā pāḷiyaṃ anāgatāni adassitāni kosambakakusumbhādīnaṃ telāni.</paragraph>
<paragraph line="190">Idāni madhuvikatiṃ dassetuṃ <bold>‘‘khuddābhamaramadhukari-makkhikāhi kata’’</bold>nti vuttaṃ. Tattha (pārā. aṭṭha. 2.623) <bold>khuddā</bold>ti khuddamakkhikā. <bold>Bhamarā</bold>ti mahābhamaramakkhikā <pageBreak edition="M" number="0.0117" />. Daṇḍakesu madhukarā <bold>madhukarimakkhikā</bold>nāma. Etāhi tīhi makkhikāhi kataṃ madhu nāmāti attho. ‘‘Madhu nāma makkhikāmadhū’’ti <bold>pāḷiyaṃ</bold>(pārā. 623; pāci. 260) vuttattā aññehi tumbaṭakādīhi kataṃ sattāhakālikaṃ na hotīti veditabbaṃ.</paragraph>
<paragraph line="191">Idāni phāṇitaṃ dassetuṃ <bold>‘‘rasādiucchuvikati, pakkāpakkā ca phāṇita’’</bold>nti āha. Pakkā ca apakkā ca rasādiucchuvikati phāṇitanti attho. Madhukapupphaphāṇitaṃ purebhattaṃ sāmisaṃ vaṭṭati, pacchābhattato paṭṭhāya sattāhaṃ nirāmisameva vaṭṭati. Tassa sattāhātikkame dukkaṭaṃ. Ciñcaphāṇitañca ambaphāṇitañca yāvakālikameva.</paragraph>
<paragraph line="192" number="91">Idāni <pageBreak edition="V" number="0.0114" />etesu vasātelassa odissa anuññātattā taṃ visuṃ uddharitvā dassetuṃ <bold>‘‘savatthupakkā sāmaṃ vā’’</bold>tiādimāha. Sattavidhañhi (pārā. aṭṭha. 2.623) odissaṃ nāma byādhodissaṃ puggalodissaṃ kālodissaṃ samayodissaṃ desodissaṃ vasodissaṃ bhesajjodissanti.</paragraph>
<paragraph line="193">Tattha ‘‘anujānāmi, bhikkhave, amanussikābādhe āmakamaṃsaṃ āmakalohita’’nti (mahāva. 264) vuttaṃ, idaṃ <bold>byādhodissaṃ</bold>nāma. Ettha pana kālepi vikālepi kappiyākappiyamaṃsalohitaṃ vaṭṭati. ‘‘Anujānāmi, bhikkhave, romanthakassa romanthana’’nti (cūḷava. 273) evaṃ anuññātaṃ <bold>puggalodissaṃ</bold>nāma. ‘‘Anujānāmi, bhikkhave, cattāri mahāvikaṭāni dātuṃ gūthaṃ muttaṃ chārikaṃ mattika’’nti (mahāva. 268) evaṃ sappadaṭṭhakāle appaṭiggahitakaṃ anuññātaṃ <bold>kālodissaṃ</bold>nāma. Gaṇabhojanādi <bold>samayodissaṃ</bold>nāma. Gaṇaṅgaṇūpāhanāni <bold>desodissaṃ</bold>nāma. <bold>Vasodissaṃ</bold>nāma ‘‘anujānāmi, bhikkhave, vasāni bhesajjānī’’ti (mahāva. 262) evaṃ <pageBreak edition="M" number="0.0118" />vasānāmena anuññātaṃ. Taṃ ṭhapetvā manussavasaṃ sabbesaṃ kappiyākappiyavasānaṃ telaṃ taṃtadatthikānaṃ telaparibhogena paribhuñjituṃ vaṭṭati. <bold>Bhesajjodissaṃ</bold>nāma ‘‘anujānāmi, bhikkhave, tāni pañca bhesajjānī’’ti (mahāva. 261) evaṃ bhesajjanāmena vuttāni sappiādīni pañca.</paragraph>
<paragraph line="194">Yathā pana khīradadhiādīhi pakkatelaṃ pacchābhattaṃ na vaṭṭati, na evamidaṃ. Idaṃ pana telaṃ savatthukapakkampi vaṭṭati, taṃ dassetuṃ ‘‘savatthupakkā sāmaṃ vā’’ti vuttaṃ. Vasaṃ oloketvā ‘‘savatthupakkā’’ti vuttaṃ. Sāmaṃ pakkā vāti attho. Yathā savatthukappaṭiggahitattā sāmaṃpakkattā dadhiādīhi pakkatelaṃ attanā kataṃ purebhattampi na vaṭṭati, na evamidaṃ. Idaṃ pana attanā savatthukapakkampi purebhattampi pacchābhattampi vaṭṭatīti attho. Ettha pana kāraṇūpacārena vasātelaṃ ‘‘vasā’’ti vuttaṃ.</paragraph>
<paragraph line="195"><bold>Kāle</bold>ti purebhattakāle parehi vā attanā vā pakkāti attho. Pacchābhattaṃ pana pacituṃ na vaṭṭati ‘‘kāle paṭiggahitaṃ kāle nippakkaṃ kāle saṃsaṭṭha’’nti (mahāva. 262) vuttattā. Tasmā ‘‘kāle’’ti vuttaṃ. Yo pana vikāle paṭiggahetvā vikāle pacitvā vikāle parissāvetvā paribhuñjati, so tīṇi dukkaṭāni āpajjati.</paragraph>
<paragraph line="196"><bold>Amānusā</bold>ti <pageBreak edition="V" number="0.0115" />ettha (mahāva. 262) pana acchavasādīnaṃ anuññātattā ṭhapetvā manussavasaṃ sabbesaṃ akappiyamaṃsānaṃ vasā anuññātāti veditabbā. Maṃsesu hi manussahatthimaṃsādīni dasa maṃsāni paṭikkhittāni, vasā pana ekā manussavasā eva.</paragraph>
<paragraph line="197">Anupasampannena (pārā. aṭṭha. 2.623) katanibbaṭṭitavasātelaṃ purebhattaṃ paṭiggahitaṃ purebhattaṃ sāmisampi vaṭṭati, pacchābhattato paṭṭhāya sattāhaṃ <pageBreak edition="M" number="0.0119" />nirāmisameva vaṭṭati. Yaṃ panettha sukhumarajasadisaṃ maṃsaṃ vā nhāru vā aṭṭhi vā lohitaṃ vā, taṃ abbohārikaṃ. Sace sayaṃ karoti, purebhattaṃ paṭiggahetvā pacitvā parissāvetvā sattāhaṃ nirāmisameva paribhuñjitabbaṃ. Nirāmisaparibhogañhi sandhāya idaṃ vuttaṃ ‘‘kāle paṭiggahitaṃ kāle nippakkaṃ kāle saṃsaṭṭhaṃ telaparibhogena paribhuñjitu’’nti (mahāva. 262). <bold>Aññesa</bold>nti sappiādīnaṃ. <bold>Vatthu</bold>nti yāvakālikabhūtaṃ vatthuṃ. Yāvakālikavatthūnaṃ vatthuṃ na paceti sambandho.</paragraph>
<paragraph line="198" number="92">Idāni yāvajīvikavikatiṃ dassetuṃ <bold>‘‘haliddī’’</bold>tiādi vuttaṃ. Tatthāyamanuttānapadattho (mahāva. 263; pāci. aṭṭha. 248-249) – <bold>pañcamūlādikañcāpī</bold>ti ettha dvipañcamūlena saddhiṃ aññānipi taggatikāni mūlabhesajjāni gahitānīti ñātabbaṃ.</paragraph>
<paragraph line="199" number="93-5">Biḷaṅgādīni phalabhesajjāni. Tattha (mahāva. 263) <bold>goṭṭhaphala</bold>nti madanaphalanti vadanti. Kappāsādīnaṃ paṇṇanti sambandho. Ime pana vuttappakārā mūlabhesajjaphalabhesajjapaṇṇabhesajjavasena vuttā sabbe kappiyā. Imesaṃ pupphaphalapaṇṇamūlā sabbepi kappiyā yāvajīvikāyeva. Ṭhapetvā ucchuniyyāsaṃ sabbo ca niyyāso sarasañca ucchujaṃ tacaṃ ṭhapetvā sabbo ca tacoti sambandho.</paragraph>
<paragraph line="200" number="96">Madhunā (pārā. aṭṭha. 2.623) amakkhitaṃ <bold>suddhasitthañca</bold>. Madhumakkhitaṃ pana sattāhakālikameva. <bold>Yañca kiñcī</bold>ti odanaṃ maṃsaṃ aṭṭhiādīnīti attho.</paragraph>
<paragraph line="201" number="97">‘‘Yāni vā panaññānipi atthi neva khādanīye khādanīyatthaṃ pharanti, na bhojanīye bhojanīyatthaṃ pharanti, tāni paṭiggahetvā yāvajīvaṃ pariharituṃ, sati paccaye paribhuñjituṃ <pageBreak edition="V" number="0.0116" />, asati <pageBreak edition="M" number="0.0120" />paccaye paribhuñjantassa āpatti dukkaṭassā’’ti (mahāva. 263) vuttattā <bold>‘‘āhāratthamasādhentaṃ, sabbaṃ taṃ yāvajīvika’’</bold>nti vuttaṃ.</paragraph>
<paragraph line="202" number="98"><bold>Sabbassā</bold>ti gilānassāpi agilānassapīti attho. <bold>Kālikattaya</bold>nti yāvakālikaṃ vajjetvā avasesaṃ sati paccaye vikāle kappatīti attho.</paragraph>
<paragraph line="203" number="99"><bold>Janayantubho</bold>ti janayanti ubho. Kiṃ vuttaṃ hoti? Yāvakālikayāmakālikasaṅkhātā ubho kālikā attano kālamatikkamitvā paribhuttā pācittiṃ janayantīti attho. Kiñca bhiyyo (mahāva. 274; mahāva. aṭṭha. 274; kaṅkhā. aṭṭha. sannidhikārakasikkhāpadavaṇṇanā) – ubhopi panete akappiyakuṭiyaṃ vuttā antovutthaṃ dukkaṭañca, punadivase paribhuñjato sannidhiṃ pācittiyañca janayantīti attho.</paragraph>
<paragraph line="204" number="100"><bold>Anāruḷhe</bold>ti pāḷiyaṃ anāgate manussasappiādimhīti attho.</paragraph>
<paragraph line="205" number="101"><bold>Nissaṭṭhaladdha</bold>nti (pārā. 624) vinayakammaṃ katvā puna laddhanti attho. <bold>Vikappentassa sattāhe</bold>ti sattāhabbhantare sāmaṇerassa ‘‘idaṃ sappiṃ tela’’ntiādinā nayena nāmaṃ gahetvā ‘‘tuyhaṃ vikappemī’’ti vā ‘‘itthannāmassa vikappemī’’ti vā sammukhāpi vā parammukhāpi vā vikappentassa anāpattīti sambandho. <bold>Pāḷiyaṃ</bold>pana ‘‘anāpatti antosattāhe adhiṭṭheti, vissajjeti, nassati, vinassati, ḍayhati, acchinditvā gaṇhanti, vissāsaṃ gaṇhantī’’ti (pārā. 625) ettakameva vuttaṃ, ‘‘vikappemī’’ti idaṃ pana natthi. Kiñcāpi natthi, atha kho ‘‘anadhiṭṭhite adhiṭṭhitasaññī nissaggiyaṃ <pageBreak edition="M" number="0.0121" />pācittiyaṃ, avikappite vikappitasaññī nissaggiyaṃ pācittiya’’nti (pārā. 624) <bold>āpattivāre</bold>āgatattā therena dassitaṃ. Taṃ dassentenāpi sace upasampannassa vikappeti, attano eva santakaṃ hoti, paṭiggahaṇampi na vijahati, tasmā upasampannavasena adassetvā anupasampannavasena dassitaṃ. Tassa hi vikappite paṭiggahaṇampi vijahati, āpattipi na hotīti. <bold>Adhiṭṭhato</bold>ti abbhañjanādīni adhiṭṭhahantassa anāpattīti attho. Sace pana sattāhabbhantare nirapekkho hutvā anupasampannassa pariccajati, pariccattattā anāpatti, itarassa ca appaṭiggahitattā ubhinnampi kāyikaparibhogo vaṭṭati. Anissaggiyattā pana bāhiraparibhogena vaṭṭati. ‘‘Tāni paṭiggahetvā <pageBreak edition="V" number="0.0117" />sattāhaparamaṃ sannidhikārakaṃ paribhuñjitabbānī’’ti (pārā. 623) evaṃ niyametvā anuññātattā vuttaṃ <bold>‘‘aññassa dadatopi ca anāpattī’’</bold>ti.</paragraph>
<paragraph line="206" number="102"><bold>Sabbhāva</bold>nti attano sabhāvaṃ. Yasmā gāhāpayanti, tasmā evamudīritanti vuttanti attho. Idāni vakkhamānaṃ sandhāya <bold>‘‘eva’’</bold>nti vuttaṃ.</paragraph>
<paragraph line="207" number="103-5"><bold>Sattāhaṃ yāvajīvika</bold>nti (mahāva. 305; mahāva. aṭṭha. kaṅkhā. aṭṭha. sannidhikārakasikkhāpadavaṇṇanā) sattāhakālikañca yāvajīvikañcāti attho. Kiṃ vuttaṃ hoti? Sattāhakālikayāvajīvikadvayaṃ sesakālikasammissaṃ sambhinnarasaṃ katvā paribhuñjato sannidhipācitti hotīti udīritanti. Tadahu paṭiggahitaṃ tadahevāti attho. <bold>Sesa</bold>nti sattāhakālikayāvajīvikadvayaṃ. <bold>Itara</bold>nti yāvajīvikaṃ. Pure paṭiggahitaṃ vā hotu, tadahu vā paṭiggahitaṃ, yāvajīvikaṃ sattāhakālikena sattāhaṃ kappatīti veditabbaṃ. ‘‘Yāvakālikena, bhikkhave, yāmakālikaṃ, sattāhakālikaṃ, yāvajīvikaṃ tadahu paṭiggahitaṃ kāle kappati, no vikāle. Yāmakālikena, bhikkhave, sattāhakālikaṃ, yāvajīvikaṃ <pageBreak edition="M" number="0.0122" />tadahu paṭiggahitaṃ yāme kappati, yāmātikkante na kappati. Sattāhakālikena, bhikkhave, yāvajīvikaṃ paṭiggahitaṃ sattāhaṃ kappati, sattāhātikkante na kappatī’’ti hi <bold>bhesajjakkhandhake</bold>(mahāva. 305) vuttaṃ. Ettha pana ‘‘tadahu paṭiggahita’’nti visesavacanassa natthitāya pure paṭiggahitampi vaṭṭatīti siddhanti. Kālikavinicchayo.</paragraph>
<centered line="208">Kālikaniddesavaṇṇanā niṭṭhitā.</centered>
<subhead line="209">9. Paṭiggāhaniddesavaṇṇanā</subhead>
<paragraph line="210" number="106">Idāni ‘‘paṭiggāho’’ti padaṃ vitthāretuṃ <bold>‘‘dātukāmābhihāro cā’’</bold>tiādi āraddhaṃ. Tattha dātukāmassa abhihāro <bold>dātukāmābhihāro</bold>. Etena aññassa patte pakkhipituṃ ālulentassa phusitāni uṭṭhahitvā aññassa patte sace patanti, paṭiggahaṇaṃ na ruhatīti dīpitaṃ <pageBreak edition="V" number="0.0118" />hoti. <bold>Eraṇakkhama</bold>nti thāmamajjhimena purisena ukkhipanakkhamaṃ, tato mahante paṭiggahaṇaṃ na ruhati. <bold>Tidhā dente</bold>ti kāyakāyappaṭibaddhanissaggiyānaṃ vasena tidhā dente. Tassa bhikkhuno kāyakāyappaṭibaddhehi <bold>dvidhā gāho</bold>ti attho. Pañcaṅgo evaṃ <bold>pañcaṅgevaṃ</bold>. Dātukāmābhihāro ekaṃ, hatthapāso ekaṃ, eraṇakkhamatā ekaṃ, devamanussatiracchānagatesu ekena tidhā dānamekaṃ, dvidhā gāho ekanti evaṃ pañcaṅgāni honti.</paragraph>
<paragraph line="211" number="107">Idāni yena kāyappaṭibaddhena paṭiggahaṇaṃ na ruhati, taṃ dassetuṃ <bold>‘‘asaṃhāriye’’</bold>tiādimāha. Khāṇuke (pāci. aṭṭha. 265) bandhitvā <pageBreak edition="M" number="0.0123" />ṭhapitamañcādimhi vā phalake vā pāsāṇe vā asaṃhāriye na ruhatīti attho. <bold>Tatthajāte</bold>paduminipaṇṇe vā kiṃsukapaṇṇādimhi vā na vaṭṭati, <bold>sukhume ciñcaādīnaṃ paṇṇe</bold>vā na ruhati, yañca majjhimapuriso sandhāretuṃ na sakkoti, tasmiṃ <bold>asayhabhāre ca paṭiggaho na ruhatī</bold>ti attho.</paragraph>
<paragraph line="212" number="108">Idāni paṭiggahaṇavijahanaṃ dassetuṃ <bold>‘‘sikkhāmaraṇaliṅgehī’’</bold>tiādi āraddhaṃ. Tatthāyaṃ piṇḍattho – sikkhāpaccakkhānena ca maraṇena ca liṅgaparivattanena ca ‘‘na taṃ dāni paribhuñjissāmī’’ti vā ‘‘na puna paṭiggahetvā paribhuñjissāmī’’ti vā evaṃ anapekkhavissajjanena ca corādīhi vā acchedā ca anupasampannassa dānā ca <bold>gāho</bold>paṭiggāho <bold>upasammati</bold>vijahatīti. Bhikkhuniyā pana sikkhāpaccakkhānassa abhāvā vibbhamanena ca vijahatīti gahetabbaṃ.</paragraph>
<paragraph line="213" number="109-110"></paragraph>
<paragraph line="214">Idāni paṭiggahetvā paribhuñjitabbaṃ dassetuṃ <bold>‘‘appaṭiggahitaṃ sabba’’</bold>ntiādi vuttaṃ. Tassattho (kaṅkhā. aṭṭha. dantaponasikkhāpada) – catukālikapariyāpannaṃ antamaso rajareṇumpi appaṭiggahetvā sabbaṃ paribhuñjato pācitti. Idāni appaṭiggahetvā paribhuñjitabbaṃ dassetuṃ <bold>‘‘suddhañca nātibahala’’</bold>ntiādi vuttaṃ. Tattha <bold>suddhañcā</bold>ti aññesaṃ rasena asammissaṃ. Himodakasamuddodakādīsu paṭiggahaṇakiccaṃ natthi. Loṇañca assu ca <bold>loṇassu</bold>. Ettha loṇaṃ nāma sarīre uṭṭhitaṃ. Etāni pana sabbāni avicchinnāneva kappanti, netarāni.</paragraph>
<paragraph line="215" number="111">Idāni anaṅgalaggānipi dassetuṃ <bold>‘‘gūthamattikamuttānī’’</bold>tiādimāha. <bold>Tathāvidhe</bold>ti tathāvidhe kāle, sappadaṭṭhakāleti attho. Aññesaṃ pana appaṭiggahitaṃ anaṅgalaggaṃ na vaṭṭati. Kasmā <pageBreak edition="V" number="0.0119" />? ‘‘Anujānāmi, bhikkhave, yaṃ karonto <pageBreak edition="M" number="0.0124" />paṭiggaṇhāti, sveva paṭiggaho kato, na puna paṭiggahetabbo’’ti (mahāva. 268) vuttattā.</paragraph>
<paragraph line="216" number="112"><bold>Durūpaciṇṇe</bold>ti dupparāmaṭṭhe phalikarukkhavalliādiṃ cālentassa vā āmisabharitabhājanaṃ appaṭiggahitaṃ parāmasantassa vā durūpaciṇṇadukkaṭaṃ hotīti attho. <bold>Rajokiṇṇe</bold>ti bhikkhāya carantassa patte patitarajaṃ appaṭiggahetvā puna bhikkhaṃ gaṇhato vinayadukkaṭaṃ hotīti attho. <bold>Athuggahappaṭiggahe</bold>ti atha uggahappaṭiggahe, attanā eva uggahetvā gahiteti attho. Akappiyakuṭiyaṃ antovutthe ca yattha katthaci bhikkhunā sayaṃpakke ca attanā vā parena vā akappiyakuṭiyaṃ antopakke cāti sabbattha dukkaṭanti adhippāyo. Paṭiggāhavinicchayo.</paragraph>
<centered line="217">Paṭiggāhaniddesavaṇṇanā niṭṭhitā.</centered>
<subhead line="218">10. Akappiyamaṃsaniddesavaṇṇanā</subhead>
<paragraph line="219" number="113">Idāni maṃsesu paṭipajjitabbākāraṃ dassetuṃ <bold>‘‘maṃsesu ca akappiya’’</bold>nti uddhaṭaṃ. Akappiyamaṃsamhi dassite kappiyamaṃsaṃ dassitameva hoti pārisesanayena. <bold>Uragassa cā</bold>ti ettha sabbopi urago na kappati.</paragraph>
<paragraph line="220" number="114">Ettāvatā jātivasena dasavidhampi akappiyamaṃsaṃ dassetvā idāni kappiyamaṃsesupi akappiyavidhiṃ dassetuṃ <bold>‘‘uddissakatamaṃsañca, yañca appaṭivekkhita’’</bold>nti vuttaṃ. Tattha pañcasu sahadhammikesu yassa kassaci yaṃ kiñci uddissa kataṃ <bold>uddissakataṃ</bold>nāma, taṃ pana jānitvā paribhuñjituṃ sabbesampi na vaṭṭati, ajānantānaṃ anāpatti. Macchesupi eseva nayo. <bold>Appaṭivekkhita</bold>nti <pageBreak edition="M" number="0.0125" />anupaparikkhitaṃ, anāpucchitanti attho. ‘‘Na bhikkhave appaṭivekkhitvā maṃsaṃ paribhuñjitabbaṃ, yo paribhuñjeyya, āpatti dukkaṭassā’’ti (mahāva. 281) <pageBreak edition="V" number="0.0120" />vuttaṃ. Macchesu pana āpucchanakiccaṃ natthi akappiyamacchānaṃ natthitāyāti vadanti. Idāni etesu āpattibhedaṃ dassetuṃ <bold>‘‘thullaccaya’’</bold>ntiādimāha. Taṃ sabbaṃ (kaṅkhā. aṭṭha. sannidhikārakasikkhāpadavaṇṇanā) uttānameva.</paragraph>
<paragraph line="221" number="115">Idāni na kevalaṃ imesaṃ manussādīnaṃ maṃsameva akappiyaṃ, aṭṭhiādīnipi akappiyānīti dassetuṃ <bold>‘‘aṭṭhīpī’’</bold>tiādi vuttaṃ. Tattha (mahāva. aṭṭha 281) <bold>lomampesa</bold>nti lomampi esaṃ akappiyamaṃsavatthūnanti attho. <bold>Sacittakaṃ vā</bold>ti etesu pana uddissakatameva sacittakaṃ, sesā acittakāti. Akappiyamaṃsavinicchayo.</paragraph>
<centered line="222">Akappiyamaṃsaniddesavaṇṇanā niṭṭhitā.</centered>
<subhead line="223">11. Nissaggiyaniddesavaṇṇanā</subhead>
<paragraph line="224" number="116-7">Idāni accoḷārikānaṃ vasena dassetuṃ <bold>‘‘arūpiya’’</bold>ntiādi āraddhaṃ. Aññathāpi yutti pariyesitabbā. Tatthāyaṃ saṅkhepattho (pārā. 591; pārā. aṭṭha. 2.589; kaṅkhā. aṭṭha. jātarupasikkhāpadavaṇṇanā) – yo rūpiyena arūpiyañca parivatteyya, yo ca itarena ca arūpiyena rūpiyaṃ parivatteyya, tassa nissaggiyaṃ hotīti.</paragraph>
<paragraph line="225">Idāni rūpiyañca arūpiyañca dassetuṃ <bold>‘‘idha rūpiya’’</bold>ntiādi āraddhaṃ. Ettha (pārā. 589; kaṅkhā. aṭṭha. jātarupasikkhāpadavaṇṇanā) <bold>sajjhu siṅgī</bold>ti <bold>sajjhū</bold>ti rajataṃ. <bold>Siṅgī</bold>ti suvaṇṇaṃ. Tambalohādīhi vā dārūhi vā paṇṇehi vā lākhāya vā rūpaṃ samuṭṭhāpetvā vā asamuṭṭhāpetvā vā kataṃ cammabījamayampiyaṃ yaṃ <pageBreak edition="M" number="0.0126" />dese vohāraṃ gacchati, idaṃ <bold>vohārūpagamāsakaṃ</bold>nāma. Idamidha rūpiyanti adhippetaṃ. Vatthādi ca muttādi ca <bold>vatthamuttādi. Itara</bold>nti arūpiyaṃ kappiyavatthuñca dukkaṭavatthuñca. Kiṃ vuttaṃ hoti? Vatthaṃ suttaṃ phālo paṭako kappāso anekappakāraṃ aparaṇṇaṃ sappi navanītaṃ telaṃ madhu phāṇitādibhesajjañcāti idaṃ <bold>kappiyavatthu</bold>nāma. Muttā maṇi veḷuriyo saṅkhosilā pavāḷaṃ lohitaṅgo masāragallaṃ satta dhaññāni dāsī dāso khettaṃ vatthu pupphārāmaphalārāmādayoti idaṃ <bold>dukkaṭavatthu</bold>nāma, tadubhayaṃ arūpiyaṃ nāmāti vuttaṃ hoti.</paragraph>
<paragraph line="226" number="118">Ettāvatā rūpiyasaṃvohāraṃ dassetvā idāni kayavikkayaṃ dassetuṃ <bold>‘‘imaṃ gahetvā’’</bold>tiādimāha <pageBreak edition="V" number="0.0121" />. Tattha <bold>ima</bold>nti taṇḍulādikaṃ kappiyabhaṇḍaṃ <bold>gahetvā</bold>vā odanādiṃ <bold>bhutvā vā ‘‘imaṃ</bold>vatthādikaṃ kappiyabhaṇḍaṃ <bold>dehi, imaṃ</bold>rajanapacanādikaṃ <bold>kara,</bold>rajanakaṭṭhādimā <bold>naya, imaṃ</bold>vā tava <bold>demi,</bold>tvaṃ pana imañca imañca āhara, <bold>kara, dehī’’</bold>ti evaṃ <bold>kayavikkaye samāpanne nissaggī</bold>ti sambandho.</paragraph>
<paragraph line="227" number="119">Idāni pariṇāmavasena āpattibhedaṃ dassetuṃ <bold>‘‘attano’’</bold>tiādi āraddhaṃ. Tatrāyaṃ piṇḍattho (pārā. 659; pārā. aṭṭha. 2.658; kaṅkhā. aṭṭha. pariṇatasikkhāpadavaṇṇanā) – saṅghassa vā aññassa vā nataṃ pariṇataṃ lābhaṃ labhitabbaṃ cīvarādipaccayaṃ attano vā aññassa vā pariṇāmeyya, nissaggiyaādīni hontīti. Kathaṃ? Yo pana mātusantakampi saṅghassa pariṇataṃ attano pariṇāmeti, nissaggiyaṃ. Aññassa puggalassa pariṇāmeti, suddhikapācittiyaṃ. Aññassa saṅghassa vā cetiyassa vā pariṇāmeti, dukkaṭaṃ. Yo pana aññapuggalassa vā cetiyassa vā pariṇataṃ attano vā aññapuggalassa vā saṅghassa vā aññacetiyassa vā pariṇāmeti, tassāpi dukkaṭamevāti.</paragraph>
<paragraph line="228" number="120">Yo <pageBreak edition="M" number="0.0127" />pana <bold>nissaggiṃ</bold>nissajjitabbaṃ <bold>anissajjitvā</bold>vinayakammaṃ akatvā paribhuñjeyya, tassa <bold>dukkaṭaṃ</bold>. Yo vā parena vinayakammatthāya <bold>nissaṭṭhaṃ sakasaññāya</bold>na dadeyya, tassāpi <bold>dukkaṭaṃ. Aññathetara</bold>nti ettha <bold>aññathā</bold>ti theyyasaññāya sace na dadeyya, <bold>itaraṃ</bold>tassa agghavasena pārājikañca thullaccayañca dukkaṭañca hotīti attho. Nissaggiyavinicchayo.</paragraph>
<centered line="229">Nissaggiyaniddesavaṇṇanā niṭṭhitā.</centered>
<subhead line="230">12. Pācittiyaniddesavaṇṇanā</subhead>
<paragraph line="231" number="121">Idāni pācittiyāni dassetuṃ ‘‘pācittī’’ti mātikāpadaṃ uddharitvā <bold>‘‘musāvādomasāvāde, pesuññaharaṇe’’</bold>tiādi vuttaṃ. Tattha musāvāde ca omasavāde ca pesuññaharaṇe ca pācitti vuttāti sambandho. Evaṃ sesesupi. Ettha pana ‘‘adiṭṭhaṃ, asutaṃ, amutaṃ <pageBreak edition="V" number="0.0122" />, aviññātaṃ, diṭṭhaṃ, sutaṃ, mutaṃ, viññāta’’nti (pāci. 3; pāci. aṭṭha. 3) pubbepi ‘‘musā bhaṇissāmī’’ti cetetvā vacanakkhaṇeva ‘‘musā bhaṇāmī’’ti jānitvā jānantasseva musābhaṇane pācitti nāma āpatti hotīti attho. Yassa bhaṇati, so taṃ na suṇāti, āpatti na hoti (kaṅkhā. aṭṭha. musāvādasikkhāpadavaṇṇanā).</paragraph>
<paragraph line="232"><bold>‘‘Omasavādo</bold>nāma dasahi ākārehi omasati jātiyāpi nāmenapi gottenapi kammenapi sippenapi ābādhenapi liṅgenapi kilesenapi āpattiyāpi akkosenapī’’ti (pāci. 15) evaṃ vuttehi dasahi ākārehi upasampannaṃ yo khuṃseti vambheti, ayaṃ omasati nāma, tassa pācittīti <pageBreak edition="M" number="0.0128" />attho. Parammukhā bhaṇantassa dukkaṭaṃ, tathā pāḷiyaṃ anāgatehi ‘‘coro’’ti vā ‘‘gaṇṭhibhedako’’ti vā ādīhi bhaṇantassa. ‘‘Santi idhekacce khattiyā brāhmaṇā caṇḍālā’’tiādinā pariyāyena bhaṇantassa ca anupasampannaṃ bhaṇantassa ca sabbatthapi dukkaṭameva.</paragraph>
<paragraph line="233">Piyakamyatāya vā bhedādhippāyena vā upasampannaṃ jātiādīhi omasantassa upasampannassa vacanaṃ sutvā tassa upasaṃharaṇaṃ <bold>pesuññaharaṇaṃ</bold>nāma. Etthāpi pariyāyavacanena ca anupasampannassa upasaṃharaṇena ca dukkaṭameva.</paragraph>
<paragraph line="234"><bold>Padasodhammo</bold>ti ettha <bold>‘‘dhammo</bold>nāma buddhabhāsito sāvakabhāsito isibhāsito devatābhāsito atthūpasaṃhito dhammūpasaṃhito’’ti (pāci. 46) evaṃ vuttaṃ saṅgītittayamāruḷhaṃ tipiṭakadhammaṃ padaanupadaanvakkharaanubyañjanavasena bhikkhuñca bhikkhuniñca ṭhapetvā anupasampannaṃ ekato vācentassa pācitti hotīti attho.</paragraph>
<paragraph line="235"><bold>Sāgāre</bold>ti yaṃ pana sabbantimena pariyāyena diyaḍḍhahatthubbedhena pākārādinā parikkhittattā sabbaparicchinnañca yena kenaci vitānādinā antamaso vatthenapi channattā sabbacchannañca senāsanaṃ, tathārūpe senāsane ekūpacāraṭṭhāne anupasampannena saha vasantassa catutthadivasato paṭṭhāya nipajjanagaṇanāya ca anupasampannagaṇanāya ca devasikaṃ pācitti hotīti attho.</paragraph>
<paragraph line="236"><bold>Ujjhāpanakakhiyyane</bold>ti ettha yo upasampannaṃ saṅghena sammataṃ senāsanapaññāpakaṃ vā bhattuddesakaṃ <pageBreak edition="V" number="0.0123" />vā yāgubhājakaṃ vā phalabhājakaṃ vā khajjabhājakaṃ vā appamattakavissajjakaṃ vā maṅkukattukāmo chandena ‘‘itthannāmo senāsanaṃ paññāpeti, bhattāni ca uddisatī’’ti vā vadanto aññaṃ <pageBreak edition="M" number="0.0129" />upasampannaṃ ujjhāpeti tena avajānāpeti, yo pana tatheva vadanto upasampannassa santike tassa ayasaṃ pakāsento khīyati, tasmiṃ ujjhāpanake ca khīyanake ca pācittidvayanti veditabbaṃ.</paragraph>
<paragraph line="237" number="122"><bold>Talasattianādara-kukkuccuppādanesu</bold>cāti ettha yo bhikkhu upasampannassa paharaṇākāraṃ dassento kāyaṃ vā kāyappaṭibaddhaṃ vā uccāreti, tassa pācittiyaṃ. Sace viraddho pahāraṃ deti, appaharitukāmatāya dukkaṭaṃ, tathā anupasampannesupi dukkaṭameva.</paragraph>
<paragraph line="238">Upasampannena paññattena vuccamāno taṃ asikkhitukāmatāya vā tassa vacanaṃ asotukāmatāya vā yo anādariyaṃ karoti, tassa anādarakaraṇe pācittiyanti attho. Apaññattena vuccamānassa ca anupasampannena paññattena vā apaññattena vā vuccamānassa dukkaṭaṃ.</paragraph>
<paragraph line="239">Upasampannassa ‘‘ūnavīsativasso maññe tvaṃ upasampanno, vikāle maññe tayā bhutta’’ntiādinā nayena sañcicca kukkuccaṃ uppādentassa pācittiyaṃ. Anupasampannassa uppādane dukkaṭaṃ.</paragraph>
<paragraph line="240"><bold>Gāmappavesanāpucchā</bold>ti ettha pana majjhanhikātikkamanato paṭṭhāya yāva aruṇuggamanā <bold>vikālo</bold>nāma, etthantare sace sambahulā kenaci kammena gāmaṃ pavisanti, ‘‘vikāle gāmappavesanaṃ āpucchāmā’’ti sabbehipi aññamaññaṃ āpucchitabbaṃ. Sace anāpucchā parikkhittassa parikkhepaṃ, aparikkhittassa upacāraṃ atikkamanti, paṭhamapāde dukkaṭaṃ, dutiyapāduddhāre pācittiyaṃ. Āpadāsu anāpatti.</paragraph>
<paragraph line="241"><bold>Bhojane ca paramparā</bold>ti paramparabhojane ca pācittiyanti attho. Ettha pana pañcasu bhojanesu aññataraṃ nāmaṃ gahetvā <pageBreak edition="M" number="0.0130" />‘‘odanena vā sattunā vā kummāsena vā maṃsena vā macchena vā nimantemī’’tiādinā nayena, yena kenaci vevacanena vā akappiyanimantanāya nimantitassa <pageBreak edition="V" number="0.0124" />yena yena paṭhamaṃ nimantito, tassa tassa bhojanaṃ ṭhapetvā uppaṭipāṭiyā, avikappetvā vā paṭhamanimantanaṃ parassa parassa kulassa pañcannaṃ bhojanānaṃ aññataraṃ paribhuñjantassa paramparabhojane pācitti hoti. Gilānacīvaradānacīvarakālasamayesu anāpatti, tathā pañca bhojanāni ṭhapetvā sabbattha.</paragraph>
<paragraph line="242" number="123"><bold>Anuddharitvā gamane seyya</bold>nti ettha dasavidhā seyyā bhisi cimilikā uttarattharaṇaṃ bhūmattharaṇaṃ taṭṭikā cammakhaṇḍo nisīdanaṃ paccattharaṇaṃ tiṇasanthāro paṇṇasanthāroti. Etesu yaṃ kiñci saṅghike vihāre guttasenāsane attano vassaggena gahitaṃ attanā vā santharitvā, anupasampannena vā santharāpetvā taṃ divasaṃ gamikavasena pakkamanto neva sayaṃ uddhareyya na aññaṃ uddharāpeyya, yathā upacikādīhi na khajjeyya, evaṃ na ṭhapeyya, aññena vā na uddharāpeyya, patirūpaṃ bhikkhuṃ vā sāmaṇeraṃ vā ārāmikameva vā anāpucchā vā gaccheyya, tassa parikkhittassa vihārassa parikkhepaṃ, aparikkhittassa dve leḍḍupāte atikkamantassa pācittiyaṃ. Maṇḍaparukkhamūlādiaguttasenāsane santharitvā gacchantassa dukkaṭaṃ, tathā mañcapīṭhabhisikocchakesu, guttasenāsanepi dukkaṭameva.</paragraph>
<paragraph line="243"><bold>Senāsanāni vā</bold>ti ettha anuddharitvā gamaneti sambandho. Ettha pana mañco pīṭhaṃ bhisi kocchakanti catubbidhampi senāsanaṃ vassānahemantānaṃ aṭṭhasu māsesu ajjhokāse vā ovassakamaṇḍape vā rukkhamūle vā sayaṃ santharitvā vā anupasampannena santharāpetvā vā taṃ anuddharitvā vā anuddharāpetvā vā tassa senāsanassa dvinnaṃ leḍḍupātānaṃ atikkamane pācittiyaṃ. Sammuñjanīyādi sesaparikkhāresu dukkaṭaṃ.</paragraph>
<paragraph line="244"><bold>Itthiyāddhānagamane</bold>ti <pageBreak edition="M" number="0.0131" />ettha mātugāmena ‘‘gacchāma bhagini, gacchāma ayyā’’ti evaṃ saṃvidahitvā ‘‘ajja vā sve vā parasuve vā’’ti niyamitakālaṃ visaṅketaṃ akatvā dvāravisaṅketaṃ maggavisaṅketaṃ katvāpi gacchato gāmantare gāmantare pācittiyaṃ. Agāmake araññe addhayojane addhayojane āpatti.</paragraph>
<paragraph line="245"><bold>Ekekāya nisīdane</bold>ti ettha eko ekāya itthiyā nisīdaneti attho.</paragraph>
<paragraph line="246" number="124"><bold>Bhiṃsāpane</bold>ti <pageBreak edition="V" number="0.0125" />ettha upasampanno upasampannaṃ bhiṃsāpetukāmo corakantāravāḷakantārādīni ācikkhati, bhayānakaṃ vā rūpasaddādiṃ dasseti, so bhāyatu vā mā vā, tassa payoge payoge pācittiyaṃ. Anupasampanne dukkaṭaṃ.</paragraph>
<paragraph line="247"><bold>Ākoṭane</bold>ti pahāradāne. Upasampanno upasampannassa anattamano hutvā sace uppalapattenapi pahāraṃ deti, pācittiyaṃ. Anupasampannassa gahaṭṭhassa vā pabbajitassa vā itthiyā vā purisassa vā antamaso tiracchānagatassāpi pahāraṃ deti, dukkaṭameva.</paragraph>
<paragraph line="248">Anācāraṃ ācaritvā saṅghamajjhe āpattiyā vā vatthunā vā anuyuñjiyamāno taṃ akathetukāmo ‘‘ko āpanno, kiṃ āpanno, kismiṃ āpanno’’tiādinā nayena aññehi vacanehi taṃ vacanaṃ paṭicchādento so aññaṃ vadati, ayaṃ aññavādako, tasmiṃ <bold>aññavādake</bold>ca kañci vītikkamaṃ disvā ‘‘āvuso, idaṃ nāma tayā kata’’nti vutte taṃ na kathetukāmo tuṇhībhūtova saṅghaṃ vihesatīti saṅghavihesako, tasmiṃ <bold>vihesake</bold>ca pācitti hotīti attho. Idha pana ñattidutiyena kammena aññavādake ca vihesake <pageBreak edition="M" number="0.0132" />ca āropite puna aññaṃ bhaṇantassa, vihesantassa pācitti. Anāropite dukkaṭanti veditabbaṃ.</paragraph>
<paragraph line="249"><bold>Duṭṭhullapakāsachāde</bold>ti ettha kiñcāpi ‘‘duṭṭhullā nāma āpatti cattāri ca pārājikāni terasa ca saṅghādisesā’’ti (pāci. 399) vuttā, tathāpi idha saṅghādisesāva adhippetā. Tasmā saṅghasammutiṃ vinā bhikkhussa duṭṭhullaṃ āpattiṃ ‘‘ayaṃ asuciṃ mocetvā saṅghādisesaṃ āpanno’’tiādinā nayena vatthunā saddhiṃ āpattiṃ ghaṭetvā bhikkhuñca bhikkhuniñca ṭhapetvā yassa kassaci anupasampannassa ārocentassa pācittiyaṃ. Thullaccayādiaduṭṭhullārocane dukkaṭaṃ. Duṭṭhullacchādanepi saṅghādisesova adhippeto. Yo pana bhikkhu bhikkhussa duṭṭhullaṃ āpattiṃ sayaṃ vā jānitvā aññesaṃ vā sutvā ‘‘imaṃ jānitvā codessanti sāressanti maṅkuṃ karissanti, nārocissāmī’’ti dhuraṃ nikkhipati, tassa pācittiyaṃ. Dhuraṃ nikkhipitvā pacchā ārocitepi na rakkhati eva.</paragraph>
<paragraph line="250"><bold>Hāsodake</bold>ti aṅgulipatodakena hāso ca udake hāso cāti evamattho veditabbo. Upasampanno upasampannaṃ hasādhippāyo kāyena kāyaṃ āmasati, āpatti pācittiyassa, ko pana vādo <pageBreak edition="V" number="0.0126" />upakacchakādīsu ghaṭṭane. Anupasampanne dukkaṭaṃ, tathā bhikkhussa kāyappaṭibaddhāmasane ca nissaggiyena kāyappaṭibaddhāmasane ca. Ettha bhikkhunīpi anupasampannaṭṭhāne ṭhitā. <bold>Udake hasanadhammo</bold>nāma uparigopphake udake kīḷādhippāyassa nimmujjanaummujjanaplavanādikaṃ. Idha <bold>hāso</bold>nāma kīḷā vuccati.</paragraph>
<paragraph line="251"><bold>Nicchubhane vihārā</bold>ti saṅghikā vihārā nikkaḍḍhaneti attho. Ettha pana yo kuddho hutvā upasampannaṃ hatthādīsu gahetvā vā ‘‘nikkhamā’’ti vatvā vā yattakāni dvārāni <pageBreak edition="M" number="0.0133" />ekena payogena atikkāmeti, tattha dvāragaṇanāya āpattiṃ aggahetvā payogassa ekattā ekā eva gahetabbā. Sace nānāpayogehi atikkāmeti, tattha dvāragaṇanāya gahetabbaṃ. Tassa parikkhāranikkaḍḍhane dukkaṭaṃ, tathā anupasampanne, tassa parikkhāranikkaḍḍhane ca. Alajjiādīsu pana anāpatti.</paragraph>
<paragraph line="252"><bold>Anupakhajja sayane</bold>ti saṅghike vihāre ‘‘vuḍḍho’’ti vā ‘‘gilāno’’ti vā ‘‘saṅghena dinno’’ti vā jānitvā mañcassa vā pīṭhassa vā pavisantassa vā nikkhamantassa vā upacāre seyyaṃ santharitvā vā santharāpetvā vā ‘‘yassa sambādho bhavissati, so pakkamissatī’’ti adhippāyena abhinisīdantassa ca abhinipajjantassa ca payogagaṇanāya pācittiyaṃ veditabbaṃ. Pācittiyavinicchayo.</paragraph>
<centered line="253">Pācittiyaniddesavaṇṇanā niṭṭhitā.</centered>
<subhead line="254">13. Samaṇakappaniddesavaṇṇanā</subhead>
<paragraph line="255" number="125">Bhūtānaṃ jātānaṃ nibbattānaṃ gāmo bhūtagāmo (pāci. 91; pāci. aṭṭha. 91; kaṅkhā. aṭṭha. bhūtagāmasikkhāpadavaṇṇanā). Samārambhoti chedanaphālanapacanādi, tasmiṃ <bold>bhūtagāmasamārambhe</bold>bhūtagāmasamārambhahetu <bold>pācitti</bold>hotīti attho. <bold>Katakappiyaṃ</bold>(kaṅkhā. aṭṭha. bhūtagāmasikkhāpadavaṇṇanā) pana samaṇakappiyaṃ bhaveti sambandho. Samaṇānaṃ kappiyaṃ <bold>samaṇakappiyaṃ</bold><pageBreak edition="V" number="0.0127" />. Idāni yena kataṃ kappiyaṃ samaṇakappiyaṃ hoti, taṃ dassetuṃ <bold>‘‘nakhena vā’’</bold>tiādimāha. ‘‘Anujānāmi, bhikkhave, pañcahi samaṇakappehi phalaṃ paribhuñjituṃ, aggiparijitaṃ satthaparijitaṃ nakhaparijitaṃ abījaṃ nibbaṭṭabījaññeva pañcama’’nti (cūḷava. 250) hi vuttaṃ.</paragraph>
<paragraph line="256" number="126">Idāni <pageBreak edition="M" number="0.0134" />taṃ bhūtagāmaṃ dassetuṃ <bold>‘‘samūlā’’</bold>tiādimāha. Tattha (pāci. 91; pāci. aṭṭha. 91) <bold>sa</bold>-iti so bhūtagāmo nāmāti attho, mūlabījādīhi pañcahi bījehi pabhāvito hotīti vuttaṃ hoti. Tattha <bold>mūlabījaṃ</bold>nāma haliddisiṅgiverādi. <bold>Khandhabījaṃ</bold>nāma assattho nigrodhoti evamādi. <bold>Aggabījaṃ</bold>nāma ajjukaphaṇijjakādi. <bold>Phaḷubījaṃ</bold>nāma ucchuveḷunaḷādi. <bold>‘‘Bījabījaṃ</bold>nāma pubbaṇṇaṃ aparaṇṇaṃ, yāni vā panaññānipi atthi bīje jāyanti bīje sañjāyanti, etaṃ bījabījaṃ nāmā’’ti vuttaṃ. Idāni ‘‘bījagāmabhūtagāmasamārambhā paṭivirato hotī’’ti (dī. ni. 1.10, 195; ma. ni. 1.293, 411; 2.11; a. ni. 10.99; pu. pa. 179) vuttattā dhammānulomena āgataṃ bījagāmasamārambhaṃ dassetuṃ <bold>‘‘ārambhe dukkaṭa’’</bold>ntiādimāha. Tasmā etaṃ paṭhamaṃ ‘‘kappiyaṃ karohī’’ti bhūtagāmaparimocanaṃ kāretvā bījagāmaparimocanatthaṃ puna kappiyaṃ kāretabbaṃ.</paragraph>
<paragraph line="257" number="127"><bold>Nibbaṭṭabījaṃ</bold>(pāci. aṭṭha. 92; kaṅkhā. aṭṭha. bhutagāmasikkhāpadavaṇṇanā) nāma ambapanasādi. <bold>Nobījaṃ</bold>nāma taruṇambaphalādi, etaṃ pana sabbaṃ akappiyampi vaṭṭatīti attho. <bold>Kaṭāhabaddhabījāni</bold>kapitthaphalādīni. <bold>Bahiddhā vāpi kāraye</bold>ti kapālepi kātuṃ vaṭṭati, sace ekābaddhānīti attho. Kaṭāhamuttaṃ pana bhinditvā kāretabbaṃ.</paragraph>
<paragraph line="258" number="128">Bhājane vā bhūmiyaṃ vā ekābaddhesu bījesu ekasmiṃ bīje kappiye kate sabbesveva kataṃ bhaveti attho. Yathā ca bīje, evaṃ rukkhasahassaṃ vā ucchusahassaṃ vā chinditvā ekābaddhe katepi vinicchayo veditabbo.</paragraph>
<paragraph line="259" number="129">Kappiyaṃ katvā nikkhitte bījagāme puna mūlapaṇṇāni sace jāyaruṃ, puna kappiyaṃ kāreyyāti attho. <bold>Tadā</bold>ti mūle ca aṅkure ca jāteti attho.</paragraph>
<paragraph line="260" number="130"><bold>Udakasambhavo</bold>ti <pageBreak edition="V" number="0.0128" /><pageBreak edition="M" number="0.0135" />udakajāto. <bold>Cetiyādīsū</bold>ti ettha <bold>ādi</bold>-saddena gehappamukhapākāravedikādīsu nibbattā gahitā. Nibbattadvattipattako bhūtagāmova, anibbattako aggabīje saṅgahaṃ gacchati. Bījampi yāva mūlaṃ vā paṇṇaṃ vā na nikkhamati, tāva bījagāmova, mūle ca nikkhante paṇṇe ca harite jāte bhūtagāmova hotīti attho.</paragraph>
<paragraph line="261" number="131"><bold>Makuḷa</bold>nti aphullaṃ. <bold>Ahichattakaṃ</bold>nāma rukkhe jātaṃ ahichattakaṃ.</paragraph>
<paragraph line="262" number="132">Allarukkhe gaṇhatoti sambandho. <bold>Tatthā</bold>ti allarukkhe chindato vāpīti sambandho.</paragraph>
<paragraph line="263" number="134">‘‘Imaṃ rukkhaṃ, imaṃ lataṃ, imaṃ kandaṃ chinda, bhindā’’tiādinā nayena niyametvā bhāsituṃ na vaṭṭati. ‘‘Idaṃ, eta’’nti avatvā kevalaṃ ‘‘rukkhaṃ chindā’’tiādinā (pāci. aṭṭha. 92; kaṅkhā. aṭṭha. bhūtagāmahikkhāpadavaṇṇanā) nayena vattuṃ vaṭṭatīti. Samaṇakappavinicchayo.</paragraph>
<centered line="264">Samaṇakappaniddesavaṇṇanā niṭṭhitā.</centered>
<subhead line="265">14. Bhūminiddesavaṇṇanā</subhead>
<paragraph line="266" number="136">Idāni ‘‘anujānāmi, bhikkhave, catasso kappiyabhūmiyo ussāvanantikaṃ gonisādikaṃ gahapatiṃ sammuti’’nti (mahāva. 295) evaṃ vuttā catasso kappiyabhūmiyo dassetuṃ <bold>‘‘sammutussāvanantā cā’’</bold>tiādimāha. <bold>Yāsū</bold>ti kappiyabhūmīsu (kaṅkhā. aṭṭha. sannidhikārakasikkhāpadavaṇṇanā).</paragraph>
<paragraph line="267" number="137">Idāni <pageBreak edition="M" number="0.0136" />yattha kappiyakuṭi icchitabbā, taṃ dassetuṃ <bold>‘‘vāsatthāyā’’</bold>tiādimāha. <bold>Vāsatthāyā</bold>ti iminā koṭṭhāgārabhattasālācetiyagharasammuñjanīmāḷakādi yaṃ yaṃ aññampi vāsatthāya <pageBreak edition="V" number="0.0129" />karīyati, tattha tattha kappiyakuṭikaraṇakiccaṃ natthīti dīpitaṃ hoti. Bhojanasālā pana senāsanameva, tasmā tattha kātabbā evāti vadanti. <bold>Saṅghikevekasantake</bold>ti ettha ekasantako upasampannasantakova veditabbo.</paragraph>
<paragraph line="268" number="138">Idāni kattabbākāraṃ dassetuṃ <bold>‘‘gehe’’</bold>tiādimāha. Tattha saṅghassa vā ekassa vā gehe vihāre kariyamāne evaṃ <bold>īrayaṃ</bold>‘‘kappiyakuṭiṃ karoma, kappiyakuṭiṃ karomā’’ti vā ‘‘kappiyakuṭi kappiyakuṭī’’ti vā vadanto paṭhamiṭṭhakatthambhādiṃ ṭhapeyya, evaṃ katā <bold>ussāvanantikā</bold>nāma, evaṃ udāharitavacanantikāti attho.</paragraph>
<paragraph line="269" number="139">Yebhuyyena vā aparikkhitto, sakalopi vā aparikkhitto ārāmo <bold>‘‘gonisādī’’</bold>ti vuccatīti sambandho. Ettha pana senāsanesu parikkhittesupi ārāme aparikkhitte kappiyakuṭikaraṇakiccaṃ natthi. Sammutiṃ karontehi kataṃ pariyositaṃ ‘‘imaṃ vihāraṃ aḍḍhayogaṃ pāsādaṃ hammiyaṃ guhaṃ tiṇakuṭikaṃ maṇḍapa’’nti tesaṃ nāmaṃ gahetvā tassā kuṭiyā hatthapāse vā ṭhatvā, tassā anto vā pavisitvā vuttanayeneva ñattidutiyakammavācāya sammannitabbaṃ.</paragraph>
<paragraph line="270" number="140">‘‘Bhikkhuṃ ṭhapetvā aññehī’’ti vacanato sesasahadhammikehipi devamanussehipi aññehi kappiyakuṭiyā atthāya dinno vā tesaṃ santako vā geho <bold>‘‘gahapatī’’</bold>ti <bold>mato</bold>ñātoti attho, saṅghasantakañca bhikkhusantakañca ṭhapetvā sabbesaṃ geho gahapatīti adhippāyo.</paragraph>
<paragraph line="271" number="141"><bold>Sappiādīhi</bold><pageBreak edition="M" number="0.0137" /><bold>missita</bold>nti sappiādīhi pañcahi ca haliddisiṅgiverādiyāvajīvikena cāti attho. <bold>Vajeyya antovutthatta</bold>nti ettha yāvakālikayāmakālikasaṅkhātaṃ purimakālikadvayaṃ saṅghikaṃ vā bhikkhussa vā bhikkhuniyā vā santakaṃ sayaṃ kappiyakuṭiyā vutthampi itarehi akappiyakuṭiyā vutthehi missitaṃ antovutthabhāvaṃ āgaccheyyāti attho.</paragraph>
<paragraph line="272" number="142"><bold>Tehevā</bold>ti akappiyakuṭiyaṃ vutthasappitelādīhi. <bold>Sāmapākata</bold>nti sāmaṃpakkabhāvaṃ gacchatīti attho.</paragraph>
<paragraph line="273" number="143-4">Imā <pageBreak edition="V" number="0.0130" />pana kappiyakuṭiyo yadā jahitavatthukā honti, taṃ dassetuṃ <bold>‘‘ussāvanantikā’’</bold>tiādimāha. Sace thambhe vā bhittipāde vā parivattenti, yo yo ṭhito, tattha tattha patiṭṭhāti, etenupāyena sabbesu parivattesupi na vijahitavatthukāva hotīti attho. <bold>Parikkhitte gonisādi</bold>vijahitavatthukā. <bold>Sesā chadanavibbhamā</bold>ti chadanavināsā jahitavatthukā hontīti adhippāyo. Bhūmivinicchayo.</paragraph>
<centered line="274">Bhūminiddesavaṇṇanā niṭṭhitā.</centered>
<subhead line="275">15. Upajjhācariyavattaniddesavaṇṇanā</subhead>
<paragraph line="276" number="145"><bold>Upajjhācariye</bold>ti ettha (mahāva. 64, 67, 74, 78-79; cūḷava. 375, 377; 379-382; mahāva. aṭṭha. 64, 67, 75, 76, 77) <bold>ācariyo</bold>nāma nissayācariyo pabbajjācariyo upasampadācariyo dhammācariyoti catubbidho. Etesu hi nissayantevāsikena yāva ācariyaṃ nissāya vasati, tāva sabbamācariyavattaṃ kātabbaṃ. Pabbajjāupasampadādhammantevāsikehi pana nissayamuttakehipi ādito <pageBreak edition="M" number="0.0138" />paṭṭhāya yāva cīvararajanaṃ, tāva vattaṃ kātabbaṃ. Anāpucchitvā pattadānādimhi pana etesaṃ anāpatti. Etesu ca pabbajjantevāsiko ca upasampadantevāsiko ca ācariyassa yāvajīvaṃ bhāro, nissayantevāsiko ca dhammantevāsiko ca yāva samīpe vasati, tāvadeva. Suṭṭhu piyasīlo <bold>supesalo,</bold>sikkhākāmoti attho. <bold>Dantakaṭṭhaṃ</bold>dentena ekaṃsaṃ uttarāsaṅgaṃ karitvā mahantaṃ majjhimaṃ khuddakanti tīṇi dantakaṭṭhāni upanetabbāni. Tesu yaṃ tīṇi divasāni gaṇhāti, taṃ sallakkhetvā catutthadivasato paṭṭhāya tādisaṃyeva sammā ubhohi hatthehi dātabbaṃ. Sace yaṃ vā taṃ vā gaṇhāti, yathāladdhaṃ upanetabbaṃ. <bold>Toya</bold>nti sītañca uṇhañca udakaṃ upanetvā yaṃ tīṇi divasāni vaḷañjeti, catutthadivasato paṭṭhāya tādisaṃ upanetabbaṃ. Sace dvepi vaḷañjeti, duvidhampi upanetabbaṃ. Sace yāgu hoti, bhājanaṃ dhovitvā upanetabbaṃ.</paragraph>
<paragraph line="277" number="146"><bold>Patte vattaṃ care</bold>ti ‘‘yāguṃ pītassa udakaṃ datvā bhājanaṃ paṭiggahetvā nīcaṃ katvā <pageBreak edition="V" number="0.0131" />sādhukaṃ aparighaṃsantena dhovitvā paṭisāmetabba’’nti (mahāva. 66, 78; cūḷava. 376, 380) vuttaṃ patte vattaṃ careti attho. Gāmappavese vattaṃ careti evaṃ sabbattha. ‘‘Sace upajjhāyo vā ācariyo vā gāmaṃ pavisitukāmo hoti, nivāsanaṃ dātabbaṃ, paṭinivāsanaṃ paṭiggahetabbaṃ, kāyabandhanaṃ dātabbaṃ, saguṇaṃ katvā saṅghāṭiyo dātabbā, dhovitvā patto sodako dātabbo’’ti (mahāva. 66, 78; cūḷava. 376, 380) idaṃ <bold>gāmappavesane vattaṃ</bold>nāma. ‘‘Sace upajjhāyo vā ācariyo vā pacchāsamaṇaṃ ākaṅkhati, timaṇḍalaṃ paṭicchādentena parimaṇḍalaṃ nivāsetvā kāyabandhanaṃ bandhitvā saguṇaṃ katvā saṅghāṭiyo pārupitvā gaṇṭhikaṃ paṭimuñcitvā dhovitvā pattaṃ gahetvā upajjhāyassa vā ācariyassa vā pacchāsamaṇena hotabba’’ntiādinā (mahāva. 66, 78; cūḷava. 376, 380) <pageBreak edition="M" number="0.0139" />nayena vuttaṃ <bold>gamane vattaṃ</bold>nāma. ‘‘Nivattantena paṭhamataraṃ āgantvā āsanaṃ paññāpetabba’’ntiādinā (mahāva. 66, 78; cūḷava. 376, 380) nayena vuttaṃ <bold>āgame vattaṃ</bold>nāma. ‘‘Upajjhāyamhi vuṭṭhite āsanaṃ uddharitabbaṃ, pādodakaṃ pādapīṭhaṃ pādakathalikaṃ paṭisāmetabba’’nti (mahāva. 66, 78; cūḷava. 376, 380) evaṃ vuttaṃ <bold>āsanādīsu vattaṃ</bold>nāma. <bold>Upāhanāya vattaṃ</bold>nāma ‘‘upāhanā puñchitabbā, upāhanā puñchantena paṭhamaṃ sukkhena coḷakena puñchitabbā, pacchā allenā’’tiādinā (cūḷava. 357, 359) vuttaṃ. <bold>Cīvare vattaṃ</bold>nāma ‘‘sace cīvaraṃ sinnaṃ hoti, muhuttaṃ uṇhe otāpetabbaṃ, na ca uṇhe cīvaraṃ nidahitabba’’ntiādinā (mahāva. 66, 78; cūḷava. 376, 380) vuttaṃ.</paragraph>
<paragraph line="278" number="147"><bold>Paribhojanīyapānīya-vaccappassāvaṭhānisū</bold>ti ettha sace pānīyaṃ na hoti, pānīyaṃ upaṭṭhāpetabbaṃ. Sace paribhojanīyaṃ na hoti, paribhojanīyaṃ upaṭṭhāpetabbaṃ. Sace vaccakuṭi uklāpā hoti, vaccakuṭi sammajjitabbā. <bold>Tathā</bold>passāvaṭṭhāne evaṃ <bold>vattaṃ</bold>caritabbanti attho. ‘‘Vihāraṃ sodhentena paṭhamaṃ pattacīvaraṃ nīharitvā ekamantaṃ nikkhipitabba’’ntiādinā nayena vuttaṃ <bold>vihārasodhane vattaṃ</bold>nāma. ‘‘Bhūmattharaṇaṃ otāpetvā sodhetvā papphoṭetvā atiharitvā yathāpaññattaṃ paññāpetabba’’ntiādinā (mahāva. 66, 78; cūḷava. 376, 380) vuttaṃ puna <bold>paññāpane vattaṃ</bold>nāma.</paragraph>
<paragraph line="279" number="148">Idāni vihāraṃ sodhentena evaṃ sodhetabbanti taṃ dassetuṃ <bold>‘‘na papphoṭeyyā’’</bold>tiādimāha <pageBreak edition="V" number="0.0132" />. Tassattho – vihāraṃ sodhento bhikkhu bhūmattharaṇādisayanāsanaṃ paṭivāte vā paṅgaṇe vā pānīyasāmantā vā na papphoṭeyyāti. <bold>Paṅgaṇe</bold>ti bahūnaṃ sannipāte ṭhāne.</paragraph>
<paragraph line="280" number="149"><bold>Nhāne</bold>ti <pageBreak edition="M" number="0.0140" />‘‘sace upajjhāyo nahāyitukāmo hoti, nahānaṃ paṭiyādetabbaṃ. Sace sītena attho hoti, sītaṃ paṭiyādetabba’’ntiādinā (mahāva. 66; cūḷava. 376) vuttaṃ <bold>nahāne vattaṃ</bold>nāma, ‘‘upajjhāyassa gattato udakaṃ sammajjitabbaṃ, nivāsanaṃ dātabba’’ntiādinā (mahāva. 66; cūḷava. 376) vuttaṃ <bold>nahātassa kātabbaṃ</bold>nāma. <bold>Raṅgapāke</bold>ti ‘‘sace upajjhāyassa ācariyassa rajanaṃ pacitabbaṃ hoti, saddhivihārikena antevāsikena pacitabba’’nti (mahāva. 66, 78; cūḷava. 376, 380) vuttaṃ. <bold>Dhovane</bold>ti ‘‘sace upajjhāyassa ācariyassa cīvaraṃ dhovitabbaṃ hoti, saddhivihārikena antevāsikena dhovitabbaṃ, ussukkaṃ vā kātabba’’nti (mahāva. 66, 78; cūḷava. 376, 380) vuttaṃ. <bold>Sibbane</bold>ti ‘‘sace upajjhāyena ācariyena cīvaraṃ kātabbaṃ hoti, saddhivihārikena antevāsikena kātabba’’nti (mahāva. 66, 78; cūḷava. 376, 380) vuttaṃ. Cīvare theve ṭhite rajanto na vaje na pakkameyyāti attho. ‘‘Cīvaraṃ rajantena sādhukaṃ samparivattakaṃ samparivattakaṃ rajitabbaṃ, na ca acchinne theve pakkamitabba’’nti (mahāva. 66, 78; cūḷava. 376, 380) hi vuttaṃ.</paragraph>
<paragraph line="281" number="150"><bold>Ekaccassā</bold>ti ācariyupajjhāyānaṃ visabhāgassa anatthakāmassa veripuggalassa. <bold>Anāpucchā</bold>ti ācariyupajjhāyānaṃ anārocetvā. <bold>Kiñcana</bold>nti yaṃ kiñci.</paragraph>
<paragraph line="282" number="151-2"><bold>Tassā</bold>ti ekaccassa. <bold>Ninnetu</bold>nti nīharituṃ. <bold>Kiccayaṃ parikammaṃ vā</bold>ti veyyāvaccaṃ vā piṭṭhiparikammādiparikammaṃ vā attanā tassa kātuṃ vā tena attano kārāpetuṃ vāti evamattho veditabbo.</paragraph>
<paragraph line="283" number="153">Sace ācariyupajjhāyā aññattha gatā honti, pariveṇaṃ gantvā apassantehi gāmaṃ pavisituṃ vaṭṭati. Gāmaṃ pavisanto sace passati, āpucchitabbamevāti vadanti. ‘‘Upajjhāyaṃ <pageBreak edition="M" number="0.0141" />anāpucchā na disā pakkamitabbā’’ti (mahāva. 66, cūḷava. 376) hi vuttaṃ. Attano <bold>kiccayaṃ</bold>nāma antovihārepi attano pattapacanacīvarakammakesacchedanādi.</paragraph>
<paragraph line="284" number="154"><bold>Saṅghāyattakammāni</bold><pageBreak edition="V" number="0.0133" />nāma parivāsamānattaabbhānatajjanīyaniyassapabbājanīyapaṭisāraṇīyaukkhepanādayo.</paragraph>
<paragraph line="285" number="155"><bold>Vuṭṭhānaṃ nesamāgame</bold>ti ‘‘sace upajjhāyo vā ācariyo vā gilāno hoti, yāvajīvaṃ upaṭṭhātabbo, vuṭṭhānamassa āgametabba’’nti (mahāva. 66; cūḷava. 376) hi vuttaṃ. Upajjhācariyavattavinicchayo.</paragraph>
<centered line="286">Upajjhācariyavattaniddesavaṇṇanā niṭṭhitā.</centered>
<subhead line="287">16. Vaccappassāvaṭṭhānikaniddesavaṇṇanā</subhead>
<paragraph line="288" number="156">Yathāvuḍḍhaṃ na kareyya vaccanti sambandho. Yathānupubbiyā labbhatīti sambandho. Imesu pana tīsu ṭhānesu yo yo paṭhamaṃ āgacchati vuḍḍho vā navo vā, so so āgatapaṭipāṭiyā kātuñca nahāyituñca labbhatīti adhippāyo.</paragraph>
<paragraph line="289" number="157"><bold>Ubbhajitvā</bold>ti (cūḷava. 373, 374) nivāsanaṃ dūratova ukkhipitvā no paviseyya. Sahasā ca no paviseyyāti sambandho. ‘‘Bahi ṭhitena ukkāsitabba’’nti ca ‘‘sādhukaṃ ataramānena vaccakuṭi pavisitabbā’’ti ca vuttattā ukkāsitvāva ataramāno paviseyyāti attho. ‘‘Na ubbhajitvā pavisitabbā, vaccapādukāya ṭhitena ubbhajitabba’’nti (cūḷava. 374) vacanato <bold>‘‘ubbhajeyya pādukāsveva saṇṭhito’’</bold>ti vuttaṃ.</paragraph>
<paragraph line="290" number="158">Na <pageBreak edition="M" number="0.0142" />kareyya ubhayaṃ <bold>na kareyyubhayaṃ</bold>.</paragraph>
<paragraph line="291" number="159"><bold>Kūpe</bold>ti (cūḷava. 374) vaccakūpe. <bold>Kaṭṭha</bold>nti avalekhanakaṭṭhaṃ. Passāvadoṇiyā kheḷaṃ na kātabbanti attho. <bold>Nāvalekheyya pharusenā</bold>ti phālitakaṭṭhena vā kharena vā gaṇṭhikena vā <pageBreak edition="V" number="0.0134" />kaṇṭakena vā susirena vā pūtinā vā nāvalekhitabbanti attho. <bold>Uhatañcāpī</bold>ti gūthamakkhitampi dhovaye attanā vā parena vā katanti adhippāyo.</paragraph>
<paragraph line="292" number="160"><bold>Ubbhajitvā na nikkhame</bold>ti ettha ‘‘vaccapādukāya ṭhitena paṭicchādetabba’’nti (cūḷava. 374) hi vuttaṃ, puna ‘‘ācamanapādukāyaṃ ṭhitena ubbhajitabba’’nti (cūḷava. 374) ca vuttaṃ. ‘‘Capu capū’’ti saddaṃ katvā nācameyyāti attho. Vaccappassāvaṭṭhānikavinicchayo.</paragraph>
<centered line="293">Vaccappassāvaṭṭhānikaniddesavaṇṇanā niṭṭhitā.</centered>
<subhead line="294">17. Āpucchakaraṇaniddesavaṇṇanā</subhead>
<paragraph line="295" number="161"><bold>Therenā</bold>ti saṅghattherena.</paragraph>
<paragraph line="296" number="162">Tattha tattha sannipatitānaṃ sabbesaṃ vuḍḍho vuḍḍhataro, tasmiṃ <bold>vuḍḍhatarāgame</bold>puna āpucchanaṃ natthi. <bold>Bhattagge cānumodato</bold>ti ettha dānapatinā yācitena daharena vuḍḍhena anāpucchitvā kathetuṃ vaṭṭatīti vadanti.</paragraph>
<paragraph line="297" number="163"><bold>Ekavihārake</bold>ti ekovarake vuḍḍhena vasanto anāpucchā na sajjhāyeyyāti attho. <bold>Uddesaṃ paripucchañca no dade</bold>ti uddesaṃ vā paripucchaṃ vā no dadeyya.</paragraph>
<paragraph line="298" number="164">Na <pageBreak edition="M" number="0.0143" />vivareyya na thakeyya cāti sambandho. Dvāraṃ nāma mahāvaḷañjaṃ, tattha āpucchanakiccaṃ natthi.</paragraph>
<paragraph line="299" number="165">Vuḍḍhena caṅkame caṅkamantopi yena vuḍḍho, tena parivattayeti sambandho. Āpucchakaraṇavinicchayo.</paragraph>
<centered line="300">Āpucchakaraṇaniddesavaṇṇanā niṭṭhitā.</centered>
<subhead line="301">18. Nagganiddesavaṇṇanā</subhead>
<paragraph line="302" number="166">‘‘Na <pageBreak edition="V" number="0.0135" />tveva naggena āgantabbaṃ, yo āgaccheyya, āpatti dukkaṭassā’’ti (pārā. 517) vuttattā (cūḷava. 261;) <bold>‘‘naggo maggaṃ na vaje’’</bold>ti vuttaṃ.</paragraph>
<paragraph line="303" number="167"><bold>Paṭicchādisū</bold>ti ‘‘tena kho pana samayena bhikkhū jantāgharepi udakepi parikammaṃ kātuṃ kukkuccāyanti. Anujānāmi, bhikkhave, tisso paṭicchādiyo jantāgharappaṭicchādiṃ udakappaṭicchādiṃ vatthappaṭicchādi’’nti evaṃ vuttāsu tīsu paṭicchādīsūti attho. <bold>Duve</bold>ti etāsu tīsu paṭicchādīsu udakajantāgharappaṭicchādiyo parikamme kappantīti adhippāyo. <bold>Vatthacchādī</bold>ti vatthappaṭicchādi. <bold>Sabbatthā</bold>ti khādanīyasāyanīyādīsu sabbakammesu kappiyāti attho. Naggavinicchayo.</paragraph>
<centered line="304">Nagganiddesavaṇṇanā niṭṭhitā.</centered>
<subhead line="305">19. Nhānakappaniddesavaṇṇanā</subhead>
<paragraph line="306" number="168"><bold>Purato</bold>ti (cūḷava. 372) therānaṃ purato upari vā na ca nhāyeyyāti attho.</paragraph>
<paragraph line="307" number="169-171"><bold>Kuṭṭatthambhataruṭṭāne</bold>ti <pageBreak edition="M" number="0.0144" />ettha (cūḷava. 243; cūḷava. aṭṭha. 243) kuṭṭe vā thambhe vā tarumhi vā aṭṭānaphalake vā kāyaṃ na ghaṃsayeti attho. <bold>Gandhabbahattho</bold>nāma makkaṭahatthasadiso dāruādimayo. <bold>Kuruvindakasuttiyā</bold>ti kuruvindasuttiyā. Mallakena vā aññamaññaṃ vā. ‘‘Na bhikkhave viggayha parikammaṃ kārāpetabbaṃ. Yo kārāpeyya, āpatti dukkaṭassā’’ti (cūḷava. 243) evaṃ vuttaṃ viggahaparikammaṃ sandhāya <bold>‘‘aññamaññaṃ vā’’</bold>ti vuttaṃ.</paragraph>
<paragraph line="308">Idāni kappiyāni dassetuṃ <bold>‘‘kapāliṭṭhakakhaṇḍānī’’</bold>tiādimāha. Sabbesaṃ vaṭṭatīti sambandho <pageBreak edition="V" number="0.0136" />. Gilānassapi (cūḷava. aṭṭha. 243) agilānassapi imāni kapāliṭṭhakakhaṇḍādīni kāyaghaṃsane vaṭṭanti. <bold>Puthupāṇī</bold>ti (cūḷava. 244) hatthaparikammaṃ vuccati. Tasmā sabbesaṃ hatthena piṭṭhiparikammaṃ kātuṃ vaṭṭati. <bold>Akatamallakaṃ</bold>nāma ekadāṭhimaṃ paricchinditvā kataṃ. Pāsāṇādayo pādaghaṃsane eva kappiyā. Nhānakappavinicchayo.</paragraph>
<centered line="309">Nhānakappaniddesavaṇṇanā niṭṭhitā.</centered>
<subhead line="310">20. Avandiyaniddesavaṇṇanā</subhead>
<paragraph line="311" number="172">‘‘Nānāsaṃvāsako vuḍḍhataro adhammavādī avandiyo’’ti (cūḷava. 312; pari. 467) evaṃ vuttattā laddhinānāsaṃvāsako idha <bold>nānāsaṃvāsako</bold>. Pārivāsiyamūlāyapaṭikassanārahamānattārahamānattacāriabbhānārahā <bold>garukaṭṭhā</bold>ti idha gahitā. Ime pana aññamaññaṃ yathāvuḍḍhaṃ vandanādīni labhanti, pakatattena avandanīyāti adhippāyo. Avandanīyavinicchayo.</paragraph>
<centered line="312">Avandiyaniddesavaṇṇanā niṭṭhitā.</centered>
<subhead line="313">21. Cammaniddesavaṇṇanā</subhead>
<paragraph line="314" number="173">Idāni <pageBreak edition="M" number="0.0145" />‘‘anujānāmi, bhikkhave, sabbapaccantimesu janapadesu cammāni attharaṇāni eḷakacammaṃ ajacammaṃ migacamma’’nti (mahāva. 259) evaṃ vuttacammāni dassetuṃ <bold>‘‘migājeḷakacammānī’’</bold>tiādimāha. <bold>Paribhuñjitu</bold>nti (mahāva. aṭṭha. 262) mañcādīsu yattha katthaci attharitvā nipajjituṃ vā nisīdituṃ vā vaṭṭantīti attho. Rohiteṇīpasadā ca kuruṅgā ca ca-saddena aññepi vāḷamigā migamātukādayopi migajātikā evāti adhippāyo.</paragraph>
<paragraph line="315" number="174"><bold>Anuññātattayā aññanti</bold>–</paragraph>
<gatha1 line="316">‘‘Makkaṭo <pageBreak edition="V" number="0.0137" />kāḷasīho ca, sarabho kadalīmigo;</gatha1>
<gathalast line="317">Ye ca vāḷamigā keci, tesaṃ cammaṃ na vaṭṭatī’’ti. –</gathalast>
<unindented line="318">Ettha <bold>vāḷamiga</bold>ggahaṇena vuttāvasesā antamaso gomahiṃsādayo gahitāti veditabbā. <bold>Thavikā</bold>ti upāhanakosakasatthakosakakuñcikakosakāti veditabbā, na pattatthavikādayo. Cammavinicchayo.</unindented>
<centered line="319">Cammaniddesavaṇṇanā niṭṭhitā.</centered>
<subhead line="320">22. Upāhananiddesavaṇṇanā</subhead>
<paragraph line="321" number="175"><bold>Guṇaṅguṇūpāhanā</bold>ti (mahāva. aṭṭha. 245) catupaṭalato paṭṭhāya vuccati, na ekadvitipaṭalato paṭṭhāya ‘‘anujānāmi, bhikkhave, ekapalāsikaṃ upāhanaṃ, na bhikkhave diguṇā upāhanā dhāretabbā, na tiguṇā upāhanā dhāretabbā, na guṇaṅguṇūpāhanā dhāretabbā, yo dhāreyya, āpatti dukkaṭassā’’ti (mahāva. 245) vuttattā. ‘‘Anujānāmi, bhikkhave, omukkaṃ guṇaṅguṇūpāhanaṃ, na <pageBreak edition="M" number="0.0146" />bhikkhave navā guṇaṅguṇūpāhanā dhāretabbā, yo dhāreyya, āpatti dukkaṭassā’’ti (mahāva. 247) vuttattā <bold>‘‘navā’’</bold>ti vuttaṃ. Sabbatthāpi majjhimadese gilānopi navaṃ guṇaṅguṇūpāhanaṃ na labhati, ekavārampi aññehi paribhuttaṃ omukkaupāhanasaṅkhātaṃ labhati, paccantimesu janapadesu gilāno navampi labhatīti veditabbaṃ ‘‘anujānāmi, bhikkhave, sabbapaccantimesu janapadesu guṇaṅguṇūpāhana’’nti (mahāva. 259) avisesena vuttattā.</paragraph>
<paragraph line="322"><bold>Sabbassā</bold>ti gilānassāpi agilānassāpīti attho. Majjhimadesepi paccantimadesepi ārāme ārāmūpacāre gilānassāpi agilānassāpi ‘‘anujānāmi, bhikkhave, ajjhārāme upāhanaṃ dhāretu’’nti (mahāva. 249) vuttattā kappiyanti attho. <bold>Sabbatthā</bold>ti ārāmepi gāmepi. <bold>Akallakassā</bold>ti gilānassa. Ettha pana majjhimadese gilānassa guṇaṅguṇūpāhanā paribhuttāva ārāmepi gāmepi vaṭṭati, paccantimadese aparibhuttāpi. Majjhimadesepi paccantimadesepi bhagavatā gilānasseva upāhanā anuññātā ‘‘anujānāmi, bhikkhave, yassa pādā vā dukkhā, pādā vā phalitā, pādakhilo vā ābādho, upāhanaṃ dhāretu’’nti (mahāva. 249) ca <pageBreak edition="V" number="0.0138" />‘‘anujānāmi, bhikkhave, gilānena bhikkhunā saupāhanena gāmaṃ pavisitu’’nti (mahāva. 256) vuttattā ca. Majjhimadese ca gilāno navaṃ guṇaṅguṇūpāhanaṃ dhāretuṃ yadi labhati, kathaṃ padesapaññatti hotīti? Sabbattha pana bhagavatā gilānasseva upāhanā anuññātā, tasmā majjhimadese gilāno navaṃ guṇaṅguṇūpāhanaṃ labhatīti gahetabbanti vadanti.</paragraph>
<paragraph line="323" number="176-9">Sabbāva nīlakā (mahāva. 246; mahāva. aṭṭha. 246) <bold>sabbanīlakā</bold>. Esa nayo sabbattha <bold>odātakā</bold>dīsupi. Odātaṃ pana neva pāḷiyaṃ, na aṭṭhakathāyaṃ <pageBreak edition="M" number="0.0147" />paṭikkhittaṃ, anulomavasena pana idha paṭikkhittanti veditabbaṃ. <bold>Mahāraṅgarattā</bold>satapadipiṭṭhivaṇṇā. <bold>Mahānāmaraṅgarattā</bold>mandarattā. <bold>Mañjeṭṭhikā</bold>kaṇaverapupphavaṇṇā. Pupphalatādīhi vicittā <bold>citrā. Nīlapītādivaddhikā</bold>ti ettha <bold>ādi</bold>-saddena odātalohitamañjeṭṭhikamahāraṅgamahānāmaraṅgarattādivasena vaddhikā gahitā. Sīhabyagghuddājinadīpīnaṃ cammehi cāti sambandho. <bold>Kocī</bold>ti gilānopi agilānopi.</paragraph>
<paragraph line="324" number="180">Sakalaṃ vā ekadesakaṃ vā rajanaṃ coḷena (mahāva. aṭṭha. 246) puñchitvā vaḷañjeyyāti attho. Khallakādikaṃ pana sabbaṃ hāritvā vaḷañjetabbaṃ. Upāhanavinicchayo.</paragraph>
<centered line="325">Upāhananiddesavaṇṇanā niṭṭhitā.</centered>
<subhead line="326">23. Anolokiyaniddesavaṇṇanā</subhead>
<paragraph line="327" number="181"><bold>Itthiyā</bold>ti tadahujātāyapi dārikāya. Ādāse (cūḷava. 247) vā udakapatte vā attano mukhaṃ avalokeyya, assa dukkaṭanti sambandho. ‘‘Anujānāmi, bhikkhave, ābādhapaccayā ādāse vā udakapatte vā mukhanimittaṃ oloketu’’nti (cūḷava. 247) vuttattāvaṇādīni vā ‘‘jiṇṇo nu khomhi, no vā’’ti evaṃ āyusaṅkhāraṃ vā oloketuṃ vaṭṭati. Anolokiyavinicchayo.</paragraph>
<centered line="328">Anolokiyaniddesavaṇṇanā niṭṭhitā.</centered>
<subhead line="329">24. Añjanīniddesavaṇṇanā</subhead>
<paragraph line="330" number="182">Vaṭṭā <pageBreak edition="M" number="0.0148" /><pageBreak edition="V" number="0.0139" />vā aṭṭhasoḷasaṃsā vā maṭṭhā pupphalatādīhi acittakā añjanī vaṭṭatīti attho. <bold>Tissopi</bold>vaṭṭanti, ekāya vā dvīsu vā kathā eva natthīti adhippāyo. <bold>Lekhā</bold>ti vaṭṭalekhā. <bold>Bandhitu</bold>nti pidhānakabandhanatthaṃ.</paragraph>
<paragraph line="331" number="183"><bold>Rūpa</bold>nti sakuṇarūpādi. Yadi ca edisaṃ aññehi kataṃ labhati, ghaṃsitvā vā chinditvā vā yathā vā na paññāyati, tathā suttena veṭhetvā vaḷañjetabbaṃ.</paragraph>
<paragraph line="332" number="184"><bold>Thavikā</bold>ti añjanithavikā. Añjanisalākāpi labbhatīti sambandho.</paragraph>
<paragraph line="333" number="185-6"><bold>Aṭṭhī</bold>ti (mahāva. 266; mahāva. aṭṭha. 264) manussaṭṭhiṃ ṭhapetvā avasesaṭṭhi. Visāṇadantesu akappiyaṃ nāma natthi. Āmalakakakkādīhi katā <bold>phalamayā. Tammayā</bold>ti idha vutteheva nibbattā. Añjanīvinicchayo.</paragraph>
<centered line="334">Añjanīniddesavaṇṇanā niṭṭhitā.</centered>
<subhead line="335">25. Akappiyasayananiddesavaṇṇanā</subhead>
<paragraph line="336" number="187-9">‘‘Uccako āsandiko uppanno hoti, anujānāmi bhikkhave uccakampi āsandika’’nti (cūḷava. 297) vacanato mañcassa upaḍḍhabhāgappamāṇena ekatobhāgena dīghampi sugataṅgulena atirekaṭṭhaṅgulapādakaṃ idha <bold>āsandī</bold>ti adhippetaṃ, caturaṃsāsandiko pana pamāṇātikkantakopi vaṭṭati. <bold>Tūlī</bold>ti <pageBreak edition="M" number="0.0149" />pakatitūlikā. <bold>Pallaṅko</bold>nāma āharimehi vāḷehi katoti vutto. Tattheva ‘‘sīharūpādiṃ dassetvā kato pana vaṭṭatī’’ti vadanti. <bold>Paṭika</bold>nti setattharaṇaṃ. <bold>Gonacittaka</bold>nti ettha caturaṅgulādhikalomo kojavo <bold>‘‘gonako’’</bold>ti vuccati. ‘‘Anujānāmi, bhikkhave, kojava’’nti (mahāva. 337) <bold>cīvarakkhandhake</bold>vuttattā caturaṅgulalomakaṃ pakatikojavaṃ vaṭṭati. Ratanacittaṃ cittakaṃ na vaṭṭati. <bold>Paṭalī</bold>ti ghanapuppharattaattharaṇaṃ <pageBreak edition="V" number="0.0140" />. <bold>Vikatī</bold>ti sīhabyagghādirūpavicitto uṇṇāmayattharaṇako. <bold>Uddalomī</bold>ti ekatouggatapupphaṃ. <bold>Ekantalomikā</bold>ti ubhatouggatapupphaṃ.</paragraph>
<paragraph line="337"><bold>Kutta</bold>nti soḷasannaṃ nāṭakitthīnaṃ ṭhatvā naccanayoggaṃ uṇṇāmayattharaṇaṃ. <bold>Koseyya</bold>nti ratanaparisibbitaṃ koseyyasuttamayaṃ paccattharaṇaṃ. <bold>Kaṭṭissa</bold>nti ratanaparisibbitaṃ koseyyakaṭṭissamayaṃ paccattharaṇaṃ. Koseyyañca kaṭṭissañca ratanaparisibbitāneva na vaṭṭanti, suddhāni vaṭṭanti. <bold>Hatthiassarathattharā</bold>tesaṃ upari attharaṇakaattharaṇāva. <bold>Ajinappaveṇī</bold>ti ajinacammehi mañcappamāṇena sibbitvā katā paveṇī, tena ca kadalīmigacammaṃ setavatthassa upari pattharitvā sibbitvā kataṃ pavarappaccattharaṇaṃ kadalīmigappavarappaccattharaṇaṃ, tena ca atthataṃ <bold>ajinappaveṇīkadalīmigappavarappaccattharaṇatthataṃ</bold>.</paragraph>
<paragraph line="338">Setavitānampi heṭṭhā akappiyappaccattharaṇe sati na vaṭṭati, kappiyappaccattharaṇe sati vaṭṭati, rattavitānassa heṭṭhā kappiyappaccattharaṇe satipi na vaṭṭati eva. Sīsūpadhānaṃ pādūpadhānanti mañcassa ubhatolohitakaṃ upadhānaṃ na vaṭṭati. Yaṃ pana ekameva upadhānaṃ hoti, ubhosu antesu rattaṃ vā padumavaṇṇaṃ vā cittaṃ vā, sace pamāṇayuttaṃ, vaṭṭati, mahāupadhānaṃ pana paṭikkhittaṃ.</paragraph>
<paragraph line="339" number="190"><bold>Āsandādittayā</bold>ti <pageBreak edition="M" number="0.0150" />āsandī tūlī pallaṅkoti idaṃ tayaṃ nāmaṃ. ‘‘Anujānāmi, bhikkhave, ṭhapetvā tīṇi āsandiṃ pallaṅkaṃ tūlikaṃ sesakaṃ gihivikaṭaṃ abhinisīdituṃ, na tveva abhinipajjitu’’nti (cūḷava. 314) hi vuttaṃ. Sese gihisantake nisīdituṃ labbhatīti attho. Yadi dhammāsane saṅghikampi gonakādiṃ bhikkhūhi anāṇattā ārāmikādayo sayameva paññapenti ceva nīharanti ca, etaṃ <bold>gihivikaṭanīhāraṃ</bold>nāma, iminā gihivikaṭanīhārena vaṭṭati. <bold>Bhattaggaṃ</bold>nāma vihāre eva dānaṭṭhānaṃ.</paragraph>
<paragraph line="340" number="191">Catunnaṃ pādānaṃ, tīsu passesu apassayānañca vasena <bold>sattaṅgo</bold>. Ekapassena yutto <bold>pañcaṅgo</bold>. Ime pana sattaṅgapañcaṅgā ‘‘anujānāmi, bhikkhave, uccakampi sattaṅga’’nti (cūḷava. 294) vuttattā pamāṇātikkantāpi vaṭṭanti. Tena vuttaṃ <bold>‘‘uccapādakā’’</bold>ti. Tūlonaddhā mañcapīṭhā ghareyeva nisīdituṃ kappantīti sambandho.</paragraph>
<paragraph line="341" number="192"><bold>Cīvaracchaviyo</bold>ti <pageBreak edition="V" number="0.0141" />channaṃ cīvarānaṃ, channaṃ anulomacīvarānañca aññataracīvaracchaviyoti attho. <bold>Sabbatthā</bold>ti mañcepi pīṭhepi bhattaggepi antaragharepīti attho. Imāsaṃ pana bhisīnaṃ pamāṇaparicchedopi natthi, mañcapīṭhādīnaṃ vasena anurūpaṃ sallakkhetvā pamāṇaṃ kātabbaṃ.</paragraph>
<paragraph line="342" number="193">‘‘Tūlikā uppannā hoti. Anujānāmi, bhikkhave, vijaṭetvā bimbohanaṃ kātuṃ, tīṇi tūlāni rukkhatūlaṃ latātūlaṃ poṭakitūla’’nti (cūḷava. 297) vuttattā tūlattayañca (cūḷava. aṭṭha. 297; kaṅkhā. aṭṭha. tūlonandasikkhāpadavaṇṇanā) bimbohane <pageBreak edition="M" number="0.0151" />vaṭṭati. Imehi tīhi tūlehi sabbesaṃ rukkhalatātiṇānaṃ tūlaṃ anuññātanti veditabbaṃ. Bhisiyaṃ pana kiñci tūlaṃ na vaṭṭatiyeva. <bold>Bhisigabbho</bold>ti bhisiyā vuttaṃ coḷādipañcakaṃ bimbohane anuññātanti sambandho. <bold>Migapakkhina</bold>nti sīhādīnaṃ sabbacatuppadānaṃ haṃsamorādīnaṃ sabbapakkhīnaṃ lomāni kappanti. Masūrake anuññātanti sambandho.</paragraph>
<paragraph line="343" number="194">Idāni bhisiyaṃ kappiyākappiyaṃ dassetuṃ <bold>‘‘manussaloma’’</bold>ntiādimāha. <bold>Uṇṇāya</bold>nti (cūḷava. 297; cūḷava. aṭṭha. 297) uṇṇābhisiyaṃ manussalomaṃ na labbhatīti attho. Uṇṇābhisiyampi manussalomaṃ ṭhapetvā yesaṃ kesañci pakkhicatuppadānaṃ lomaṃ vaṭṭatīti attho. <bold>Paṇṇe</bold>ti paṇṇabhisiyañca pupphañca suddhaṃ tamālapattañca na labbhaṃ, avasesaṃ yaṃ kiñci paṇṇaṃ labbhatīti attho. Tamālapattakampi aññehi missaṃ vaṭṭatīti. Coḷavākatiṇesu akappiyaṃ nāma natthi. <bold>Āsanañceva appaṭivekkhitaṃ na labbha</bold>nti āsanasāmaññato pasaṅgena vuttaṃ. Akappiyasayanavinicchayo.</paragraph>
<centered line="344">Akappiyasayananiddesavaṇṇanā niṭṭhitā.</centered>
<subhead line="345">26. Samānāsanikaniddesavaṇṇanā</subhead>
<paragraph line="346" number="195">Tiṇṇaṃ vassānaṃ antaraṃ <bold>tivassantaraṃ</bold>. ‘‘Anujānāmi, bhikkhave, tivassantarena saha <pageBreak edition="V" number="0.0142" />nisīditu’’nti (cūḷava. 320) hi vuttaṃ. Yo dvīhi vassehi (cūḷava. aṭṭha. 320) vuḍḍho vā navo vā, so tivassantaro nāma.</paragraph>
<paragraph line="347" number="196"><bold>Munī</bold>ti buddhamuni. <bold>Sabbehevā</bold>ti anupasampannehipi.</paragraph>
<paragraph line="348" number="197"><bold>Anta</bold>nti <pageBreak edition="M" number="0.0152" />pacchimaṃ. ‘‘Anujānāmi, bhikkhave, yaṃ tiṇṇaṃ pahoti, ettakaṃ pacchimaṃ dīghāsana’’nti (cūḷava. 320) vuttattā yaṃ tiṇṇaṃ pahoti, etaṃ saṃhārimaṃ vā hotu asaṃhārimaṃ vā, tathārūpesu phalakakhaṇḍesupi nisīdituṃ vaṭṭati. <bold>Dvinna</bold>nti dvinnaṃ samānāsanikānaṃ. ‘‘Anujānāmi, bhikkhave, duvaggassa mañcaṃ duvaggassa pīṭha’’nti (cuḷava. 320) vuttattā dve samānāsanikā saha nisīdituṃ labhanti. Aññehi asamānāsanikehi, anupasampannādīhi vā dve hutvāpi nisīdituṃ na labhanti. Samānāsanikavinicchayo.</paragraph>
<centered line="349">Samānāsanikaniddesavaṇṇanā niṭṭhitā.</centered>
<subhead line="350">27. Asaṃvāsikaniddesavaṇṇanā</subhead>
<paragraph line="351" number="198"><bold>Ukkhitto</bold>ti āpattiyā adassane, appaṭikamme, pāpikāya diṭṭhiyā appaṭinissagge vā ukkhittakoti tividhopi idha ukkhitto gahito. <bold>Anupasampanno</bold>ti iminā sikkhamānasāmaṇerasāmaṇerīsikkhāpaccakkhātakā gahitāti veditabbā. <bold>Chinnamūlako</bold>nāma antimavatthuṃ ajjhāpannako. <bold>Nānāsaṃvāso</bold>ti laddhinānāsaṃvāsako. ‘‘Nānāsīmāya ṭhitacatuttho kammaṃ kareyya, iddhiyā vehāse ṭhitacatuttho kammaṃ kareyya, akammaṃ na ca karaṇīya’’nti hi vuttattā imepi ‘‘asaṃvāsikā’’ti vuttā. Etesu pana ukkhittakehi saddhiṃ uposathādīni karonto pācittiyaṃ āpajjati. Nissīmaṭṭhavehāsaṭṭhehi karontassa kammaṃ kuppati, dukkaṭañca hoti, itarehi dukkaṭaṃ. Asaṃvāsikavinicchayo.</paragraph>
<centered line="352">Asaṃvāsikaniddesavaṇṇanā niṭṭhitā.</centered>
<subhead line="353">28. Kammaniddesavaṇṇanā</subhead>
<paragraph line="354" number="199"><bold>Adhammakamma</bold>nti <pageBreak edition="M" number="0.0153" /><pageBreak edition="V" number="0.0143" />ettha kathaṃ adhammakammaṃ hotīti ce? Vuttañhetaṃ bhagavatā ‘‘katamañca, bhikkhave, adhammakammaṃ? Ñattidutiye ce, bhikkhave, kamme ekāya ñattiyā kammaṃ karoti, na ca kammavācaṃ anussāveti, adhammakammaṃ. Dvīhi ñattīhi kammaṃ karoti, na ca kammavācaṃ anussāveti, adhammakammaṃ. Ekāya kammavācāya kammaṃ karoti, na ca ñattiṃ ṭhapeti, adhammakammaṃ. Dvīhi kammavācāhi kammaṃ karoti, na ca ñattiṃ ṭhapeti, adhammakamma’’nti (mahāva. 387). Iminā nayena sesakammesupi vuttappakārena akatvā aññathā karaṇaṃ adhammakammanti veditabbaṃ.</paragraph>
<paragraph line="355"><bold>Vaggenā</bold>ti vaggena saṅghena. Kathañca vaggaṃ hotīti ce? Yāvatikā ca bhikkhū kammappattā, te anāgatā honti, chandārahānaṃ chando anāhaṭo hoti, sammukhībhūtā paṭikkosanti, vaggakammanti imesu yena kenaci ekenapi aṅgena vaggaṃ hoti.</paragraph>
<paragraph line="356"><bold>Samaggenā</bold>ti samaggena saṅghena. Kathaṃ samaggaṃ hotīti ce? Yāvatikā ca bhikkhū kammappattā, te āgatā honti, chandārahānaṃ chando āhaṭo hoti, sammukhībhūtā nappaṭikkosanti, samaggakammanti evaṃ.</paragraph>
<paragraph line="357"><bold>Catuttha</bold>nti samaggena dhammikaṃ. Ettāvatā ‘‘cattārimāni, bhikkhave, kammāni, adhammena vaggakammaṃ, adhammena samaggakammaṃ, dhammena vaggakammaṃ, dhammena samaggakamma’’nti (mahāva. 384) evaṃ vuttāni cattāri kammāni pariggahitāni hontīti veditabbāni.</paragraph>
<paragraph line="358" number="200-202">Dasavaggiko (mahāva. 388; kaṅkhā. aṭṭha. nidānavaṇṇanā) vīsativaggiko ca <bold>dasavīsativaggiko</bold>. Abbhānopasampadāppavāraṇā ṭhapetvā sabbakammesu kammappattoti sambandho. Evaṃ sesesupi. <bold>Itaro</bold>ti vīsativaggo ca atirekavīsativaggo ca.</paragraph>
<paragraph line="359" number="203">Idāni <pageBreak edition="M" number="0.0154" />kammappatte ca chandārahe ca dassetuṃ <bold>‘‘catuvaggenā’’</bold>tiādi vuttaṃ. Tattha (pari. 488, 497; pari. 487-488) <bold>pakatattā</bold>nāma ye pārājikaukkhittaladdhinānāsaṃvāsakā <pageBreak edition="V" number="0.0144" />na honti. <bold>Pare</bold>ti ekasīmaṭṭhā pakatattā bhikkhū. Yadi pakatattā bhikkhūpi aññataraṃ gāmasīmaṃ vā nadīsamuddajātassarakhaṇḍasīmāsu vā aññataraṃ pavisitvā ṭhitā honti, neva kammappattā, na chandārahā. Na hi tesaṃ chando vā pārisuddhi vā āgacchati aññasīmāyaṃ ṭhitattā. <bold>Sesepī</bold>ti pañcavaggādikaraṇīyepīti attho.</paragraph>
<paragraph line="360" number="204">Asaṃvāsagaṇapūraṃ vā katvā kataṃ kammaṃ kuppañca hoti, kārakānañca dukkaṭanti attho. ‘‘Yassa saṅgho kammaṃ karoti, taṃcatuttho kammaṃ kareyya, akammaṃ na ca karaṇīya’’nti (mahāva. 389) vuttattā <bold>‘‘kammārahagaṇapūraṃ vā’’</bold>ti vuttaṃ. Idāni parivāsādikammānaṃyeva parisato vipattiṃ dassetuṃ <bold>‘‘garukaṭṭhagaṇapūraṃ vā’’</bold>ti vuttaṃ. Tampi anikkhittavattaṃ sandhāya vuttaṃ. Nikkhittavatto pana sabbattha gaṇapūrako hoti eva.</paragraph>
<paragraph line="361" number="205"><bold>Vāreyyā</bold>ti paṭikkhipeyya. ‘‘Anujānāmi, bhikkhave, adhammakamme kayiramāne paṭikkositu’’nti (mahāva. 154) hi vuttaṃ. <bold>Antarāye</bold>satīti attho. ‘‘Adhammakammaṃ idaṃ, na metaṃ khamatī’’ti evaṃ dve tayo aññamaññaṃ diṭṭhiṃ āvi kareyyunti attho. Yadi eko hoti, ‘‘na metaṃ khamatī’’ti evaṃ adhiṭṭhānaṃ kareyyāti attho. Ettāvatā ete nirāpattikā honti, antarāyā ca muccanti, kammaṃ pana adhammattā kuppameva. <bold>Vārenteva tatodhikā</bold>ti ettha ‘‘anujānāmi, bhikkhave, catūhi pañcahi paṭikkosituṃ, dvīhi tīhi diṭṭhiṃ āvi kātuṃ, ekena adhiṭṭhātuṃ, ‘‘na metaṃ khamatī’’ti (mahāva. 154) vuttattā cattāro vā pañca vā vārenti evāti attho.</paragraph>
<paragraph line="362" number="206">Idāni <pageBreak edition="M" number="0.0155" />yehi paṭikkhittaṃ hoti, te dassetuṃ <bold>‘‘kammārahā’’</bold>tiādi vuttaṃ. Tattha <bold>khittacitta</bold>-ggahaṇena ummattakopi gahitova. <bold>Etesa</bold>nti ye vuttappakārā, tesaṃ paṭikkhepo na ruhatīti attho.</paragraph>
<paragraph line="363" number="207">Idāni yassa paṭikkhepo ruhati, taṃ dassetuṃ <bold>‘‘pakatattekasīmaṭṭha-samasaṃvāsabhikkhuno’’</bold>ti vuttaṃ. Tassattho (mahāva. 394) – evarūpassa bhikkhuno paṭikkosanā antamaso ānantarassāpi ārocentassa ruhatīti. ‘‘Bhikkhussa, bhikkhave <pageBreak edition="V" number="0.0145" />, pakatattassa samānasaṃvāsikassa samānasīmāyaṃ ṭhitassa antamaso ānantarikassapi bhikkhuno viññāpentassa saṅghamajjhe paṭikkosanā ruhatī’’ti (mahāva. 394) vuttaṃ.</paragraph>
<paragraph line="364" number="208">Sammukhā yadi paṭikkoseyyāti attho. <bold>Tirokkhā</bold>ti parammukhā. Kāyasāmaggiṃ vā chandaṃ vā no dadeyya, dukkaṭanti attho. Kammavinicchayo.</paragraph>
<centered line="365">Kammaniddesavaṇṇanā niṭṭhitā.</centered>
<subhead line="366">29. Micchājīvavivajjanāniddesavaṇṇanā</subhead>
<paragraph line="367" number="209"><bold>Cuṇṇa</bold>nti sirīsacuṇṇādikanti attho. <bold>Mattikā</bold>ti pakatimattikā vā pañcavaṇṇā vā suddhā kuṅkuṭṭhaādikā vā. <bold>Kulasaṅgahā</bold>ti etehi saṅgahitānaṃ santike lābhāsāya kulasaṅgahatthanti attho. Ettha pana imehi saṅgahitānaṃ santike ‘‘kiñci labhissāmī’’ti saṅghikaṃ vā puggalikaṃ vā dātuṃ na vaṭṭati eva. Iminā pana nayena laddhaṃ pañcannampi sahadhammikānaṃ na vaṭṭati, micchājīvañca hoti.</paragraph>
<paragraph line="368" number="210-211">Lābhāsāya <pageBreak edition="M" number="0.0156" />dāyakānaṃ dārake ukkhipitvā paribhaṭabhāvo <bold>pāribhaṭakatā,</bold>tāya pāribhaṭakatāya na jīvayeti sambandho. Sesesupi eseva nayo. Khettādīsu pesitassa gamanaṃ <bold>paheṇakammaṃ</bold>. Sāsanappaṭisāsanaharaṇaṃ <bold>dūtakammaṃ</bold>. Pesitassa gehato gehagamanaṃ <bold>jaṅghapesaniyaṃ</bold>. Lābhāsāya lañjadāna<bold>manuppadānaṃ. Aññena vāpī</bold>ti aṅgavijjādinā.</paragraph>
<paragraph line="369" number="212"><bold>Viññattī</bold>ti (pārā. 515 ādayo; pārā. aṭṭha. 2.515 ādayo) aññātakaviññatti. <bold>Anesanā</bold>ti pubbe vuttena pupphadānādinā paccayesanā. <bold>Kuhanādīhī</bold>ti (vibha. 861; vibha. aṭṭha. 861; mahāni. 87) kuhanā lapanā nemittakatā nippesikatā <pageBreak edition="V" number="0.0146" />lābhena lābhaṃ nijigīsanatāti imehi pañcahi vatthūhīti attho. Micchājīvavinicchayo.</paragraph>
<centered line="370">Micchājīvavivajjanāniddesavaṇṇanā niṭṭhitā.</centered>
<subhead line="371">30. Vattaniddesavaṇṇanā</subhead>
<paragraph line="372" number="213">Idāni āgantukavattādīni dassetuṃ <bold>‘‘vatta’’</bold>nti mātikāpadaṃ uddhaṭaṃ. Parikkhittassa (cūḷava. 356 ādayo; cūḷava. aṭṭha. 357 ādayo) vihārassa parikkhepaṃ, aparikkhittassa dvīhi leḍḍupātehi paricchinnaṭṭhānaṃ patvā upāhanaṃ omuñcitvā nīcaṃ katvā papphoṭetvā upāhanaṃ daṇḍakena gahetvā chattaṃ apanāmetvā sīsaṃ vivaritvā sīse cīvaraṃ khandhe karitvā sādhukaṃ ataramānena ārāmo pavisitabboti attho.</paragraph>
<paragraph line="373" number="214"><bold>Puccheyya</bold><pageBreak edition="M" number="0.0157" /><bold>sayanāsana</bold>nti ‘‘katamaṃ me senāsanaṃ pāpuṇāti, kiṃ ajjhāvutthaṃ vā anajjhāvutthaṃ vā’’ti evaṃ pucchitabbanti attho.</paragraph>
<paragraph line="374" number="215-6">Mañcapīṭhādidārubhaṇḍañca (cūḷava. 360; cūḷava. aṭṭha. 360) rajanabhājanādimattikābhaṇḍañca. <bold>Āpucchā</bold>ti bhikkhussa vā sāmaṇerassa vā ārāmikassa vā ‘‘āvuso imaṃ jaggāhī’’ti ārocetvāti attho. <bold>Aññathā</bold>ti evaṃ akatvāti attho.</paragraph>
<paragraph line="375" number="217-8"><bold>Vuḍḍhāgantukassā</bold>ti ettha (cūḷava. 358 ādayo; cūḷava. aṭṭha. 359 ādayo) dūratova disvā yadi ‘‘vuḍḍho’’ti jānāti, tasmiṃ anāgate eva āsanapaññāpanādivattaṃ kātabbanti attho. <bold>Pādodappabhuti</bold>nti pādodakaṃ pādapīṭhaṃ pādakathalikaṃ upanikkhipitabbanti attho. Pānīyena āpucchantena sace sakiṃ ānītaṃ pānīyaṃ sabbaṃ pivati, punapi āpucchitabbo eva. <bold>Paññape</bold>ti ‘‘etaṃ tumhākaṃ senāsanaṃ pāpuṇātī’’ti evaṃ ācikkhitabbanti attho.</paragraph>
<paragraph line="376" number="219-20">‘‘Bhikkhācāragāmo <pageBreak edition="V" number="0.0147" />ito dūre’’ti vā ‘‘santike’’ti vā ‘‘kālasseva piṇḍāya caritabba’’nti vā ‘‘upaṭṭhāke caritabba’’nti vā gocaro ācikkhitabbo. <bold>Agocaro</bold>ti micchādiṭṭhikānaṃ vā gāmo, paricchinnabhikkhako vā gāmo, yattha ekassa vā dvinnaṃ vā bhikkhā dīyati, so ācikkhitabboti attho. <bold>Katika</bold>nti saṅghassa katikaṭṭhānaṃ. ‘‘Imaṃ kālaṃ pavisitabbaṃ, imaṃ kālaṃ nikkhamitabba’’nti evaṃ pavesananikkhamanakālaṃ ācikkhitabbaṃ. Kesuci ṭhānesu amanussā vā vāḷā vā honti, tasmā evaṃ ācikkhitabbameva. <bold>Nisinnovā</bold>ti idaṃ āpattiabhāvamattadīpakaṃ, uṭṭhahitvāpi sabbaṃ kātuṃ vaṭṭateva. Vattavinicchayo.</paragraph>
<centered line="377">Vattaniddesavaṇṇanā niṭṭhitā.</centered>
<subhead line="378">31. Vikappanāniddesavaṇṇanā</subhead>
<paragraph line="379" number="221"><bold>Sammukhāyā</bold>ti <pageBreak edition="M" number="0.0158" />(pāci. 374; pārā. aṭṭha. 2.469; kaṅkhā. aṭṭha. vikappanasikkhāpadavaṇṇanā) sammukhe ṭhitassāti attho. <bold>Byattassā</bold>ti vikappanavidhānaṃ paccuddharaṇādividhānañca jānantassa. Abyatto pana ‘‘iminā mayhaṃ dinna’’nti gahetvāpi gaccheyyāti attho. <bold>Ekassā</bold>ti ekassa bhikkhussa.</paragraph>
<paragraph line="380" number="222"><bold>Nidhetuṃvā</bold>ti nidhetuṃ eva, nissaggiyaṃ na hotīti attho. Paribhuñjituṃ vā vissajjetuṃ vā adhiṭṭhātuṃ vā na vaṭṭatīti attho.</paragraph>
<paragraph line="381" number="224-5"><bold>Aparā sammukhā vā</bold>ti sammukhā vikappanā evāti attho. Imā dve vikappanā attanā eva vikappetvā parena paccuddharāpitattā sammukhā vikappanā evāti vuttā.</paragraph>
<paragraph line="382" number="227"><bold>Mitto</bold>ti daḷhamitto. <bold>Sandiṭṭho</bold>ti diṭṭhamatto nātidaḷhamitto. ‘‘Itarena ca pubbe vuttanayena ‘tisso bhikkhū’ti vā ‘tissā bhikkhunī’ti vā vattabbaṃ. Puna tena ‘ahaṃ tissassa <pageBreak edition="V" number="0.0148" />bhikkhuno, tissāya bhikkhuniyā vā dammī’ti vikappetvā teneva ‘tissassa bhikkhuno, tissāya bhikkhuniyā santakaṃ paribhuñja vā vissajjehi vā yathāpaccayaṃ vā karohī’ti paccuddharitabba’’nti evaṃ pāṭho gahetabbo.</paragraph>
<paragraph line="383" number="228"><bold>Dūrasantikattekatta-bahubhāvaṃ vijāniyā</bold>ti ettha dūrattañca santikattañca ekattañca bahubhāvañca vijānitvāti attho.</paragraph>
<paragraph line="384" number="229">‘‘Dasāhaparamaṃ atirekacīvaraṃ dhāretabba’’nti (pārā. 462) vuttattā <bold>‘‘dasāhaṃ vā’’</bold>ti vuttaṃ. ‘‘Cīvarakālasamayo nāma anatthate kathine vassānassa pacchimo māso, atthate kathine <pageBreak edition="M" number="0.0159" />pañca māsā’’ti (pārā. 649) vuttattā <bold>‘‘māsamekaṃ vā pañca vā’’</bold>ti vuttaṃ, māsaṃ vā ekaṃ pañca vā māseti attho. ‘‘Bhikkhuno paneva akālacīvaraṃ uppajjeyya, ākaṅkhamānena bhikkhunā paṭiggahetabbaṃ. Paṭiggahetvā khippameva kāretabbaṃ. No cassa pāripūri, māsaparamaṃ tena bhikkhunā taṃ cīvaraṃ nikkhipitabbaṃ ūnassa pāripūriyā satiyā paccāsāyā’’ti (pārā. 499) vuttattā <bold>‘‘paccāsā sati māsaka’’</bold>nti vuttaṃ. <bold>Nuppādayatī</bold>ti anadhiṭṭhitaṃ avikappitaṃ nissaggiṃ na janayatīti attho. Vikappanāvinicchayo.</paragraph>
<centered line="385">Vikappanāniddesavaṇṇanā niṭṭhitā.</centered>
<subhead line="386">32. Nissayaniddesavaṇṇanā</subhead>
<paragraph line="387" number="230"><bold>Byattassā</bold>ti ettha kittāvatā byatto hotīti ce? Nissayamuccanakena pana sabbantimena dhammaparicchedena atthato ca byañjanato ca dve mātikā paguṇā vācuggatā kātabbā, pakkhadivasesu dhammassāvanatthāya suttantato cattāro bhāṇavārā, sampattānaṃ parisānaṃ parikathanatthāya andhakavindamahārāhulovādadhammakkhandhasadiso eko kathāmaggo, saṅghabhattamaṅgalāmaṅgalesu anumodanatthāya tisso anumodanā, uposathappavāraṇādivijānanatthaṃ kammākammavinicchayo <pageBreak edition="V" number="0.0149" />, samaṇadhammakaraṇatthaṃ samādhivasena vā vipassanāvasena vā arahattapariyosānaṃ ekaṃ kammaṭṭhānaṃ ettakaṃ uggahetabbaṃ. Ettāvatā byatto nāma hoti cātudiso, itarathā abyatto.</paragraph>
<paragraph line="388" number="231">Idāni nissayaggahaṇākāraṃ dassetuṃ <bold>‘‘ekaṃsa’’</bold>ntiādi vuttaṃ. Ettha (mahāva. 103) <bold>āyasmato</bold>ti āyasmantaṃ.</paragraph>
<paragraph line="389" number="232">Idāni <pageBreak edition="M" number="0.0160" />paṭippassaddhividhānaṃ dassetuṃ <bold>‘‘pakkante’’</bold>tiādi vuttaṃ, ‘‘pañcimā, bhikkhave, nissayappaṭippassaddhiyo upajjhāyamhā. Upajjhāyo pakkanto vā hoti vibbhanto vā kālakato vā pakkhasaṅkanto vā āṇattiyeva pañcamī’’ti (mahāva. 83), ‘‘chayimā, bhikkhave, nissayappaṭippassaddhiyo ācariyamhā. Ācariyo pakkanto vā hoti vibbhanto vā kālakato vā pakkhasaṅkanto vā āṇattiyeva pañcamī, upajjhāyena vā samodhānagato hotī’’ti idaṃ pana ubhayaṃ idha dassitaṃ. Sace ācariyupajjhāyā sāmantavihāresupi aparikkhittesu leḍḍupātadvayabbhantare vasanti, nissayo na paṭippassambhati. Parikkhittesupi na paṭippassambhatīti eke. Ācariyā pana na icchanti. Kasmāti ce? Nissayaggahaṇappaṭippassaddhīnaṃ upacārasīmāya paricchinnattā. Leḍḍupātena upacārasīmāparicchedo pana aparikkhittesu eva labbhati, na parikkhittesu. Tasmā ācariyānaṃ vinicchayeva ṭhātabbaṃ.</paragraph>
<paragraph line="390"><bold>Pakkante</bold>ti ettha (mahāva. aṭṭha. 83) sace ācariyo antevāsikaṃ anāmantetvāva upacārasīmaṃ atikkamati, nissayo paṭippassambhati. Sace upacārasīmaṃ anatikkamitvāva nivattati, na paṭippassambhati. Ācariyaṃ anāmantetvā antevāsikassa gamanepi eseva nayo. Sace ācariyo katthaci gantukāmo antevāsikaṃ āpucchati, antevāsikopi ‘‘sādhu sādhū’’ti sampaṭicchati, taṅkhaṇe eva paṭippassambhati. Evaṃ ācariyaṃ āpucchitvā antevāsikassa gamanepi. Dvīsupi antovihāreyeva ṭhitesu ācariyo vā antevāsikaṃ, antevāsiko vā ācariyaṃ anāpucchitvāva sace dve leḍḍupāte atikkamati, paṭippassambhati. Pakkhasaṅkante vā vibbhante vā kālakate vā taṅkhaṇeyeva paṭippassambhati <pageBreak edition="M" number="0.0161" />. <bold>Āṇatti</bold>nāma nissayappaṇāmanā. Dassanasavanavasena duvidhaṃ <bold>samodhānaṃ</bold>.</paragraph>
<paragraph line="391" number="233"><bold>Alajji</bold>nti <pageBreak edition="V" number="0.0150" />ettha –</paragraph>
<gatha1 line="392">‘‘Sañcicca āpattiṃ āpajjati;</gatha1>
<gatha2 line="393">Āpattiṃ parigūhati;</gatha2>
<gatha3 line="394">Agatigamanañca gacchati;</gatha3>
<gathalast line="395">Ediso vuccati alajjipuggalo’’ti. (pari. 359) –</gathalast>
<unindented line="396">Evaṃ vuttaṃ. ‘‘Na bhikkhave alajjinaṃ nissāya vatthabbaṃ. Yo vaseyya, āpatti dukkaṭassā’’ti (mahāva. 120) hi vuttaṃ.</unindented>
<paragraph line="397" number="234">‘‘Anujānāmi, bhikkhave, addhānamaggappaṭipannena bhikkhunā nissayaṃ alabhamānena anissitena vatthu’’nti (mahāva. 121) vuttattā <bold>‘‘addhikassā’’</bold>ti vuttaṃ. Gilānupaṭṭhākassa ca yācitassāti sambandho. ‘‘Anujānāmi, bhikkhave, gilānupaṭṭhākena bhikkhunā nissayaṃ alabhamānena yāciyamānena anissitena vatthu’’nti (mahāva. 121) hi vuttaṃ. <bold>Sallakkhentena phāsuka</bold>nti phāsuvihāraṃ sallakkhentena. Idaṃ pana parihāraṃ (mahāva. aṭṭha. 121) sotāpannādiariyasāvako vā thāmagatasamathavipassanālābhī vā bālaputhujjano vā na labhati. Yassa kho pana samathavipassanā taruṇā hoti, na thāmagatā, ayaṃ labhati. Asante nissayadāyake ‘‘yadā paṭirūpo nissayadāyako āgacchissati, tadā tassa nissāya vasissāmī’’ti ābhogaṃ katvā yāva āsāḷhīpuṇṇamā, tāva vasituṃ labhati. Sace pana āsāḷhīmāse nissayadāyakaṃ na labhati, yattha atthi, tattha gantabbaṃ. Antovasse pana anissitena vatthuṃ na vaṭṭati. Sabhāge <pageBreak edition="M" number="0.0162" />dāyake asante vasituṃ labbhatīti sabbapadesu yojanā kātabbā. Nissayavinicchayo.</paragraph>
<centered line="398">Nissayaniddesavaṇṇanā niṭṭhitā.</centered>
<subhead line="399">33. Kāyabandhananiddesavaṇṇanā</subhead>
<paragraph line="400" number="235"><bold>Akāyabandhano</bold>ti <pageBreak edition="V" number="0.0151" />kāyabandhanaṃ abandhitvāti attho. Tato paṭṭhāya cīvaraṃ pārupitabbaṃ, tato paṭṭhāya eva kāyabandhanaṃ bandhitabbaṃ. ‘‘Na bhikkhave akāyabandhanena gāmo pavisitabbo. Yo paviseyya, āpatti dukkaṭassā’’ti (cūḷava. 278) hi vuttaṃ. <bold>Tatthevāsatiyā gato</bold>ti asatiyā gato yattha sarati, tattheva bandhitabbaṃ. Saritvā pana yāva na bandhati, tāva piṇḍāya carituṃ na vaṭṭati. Yadi antogāme sarati, kāyabandhane sati ekamante ṭhatvā bandhitabbaṃ, asati ce nikkhamitvā bandhitvā puna piṇḍāya pavisitabbanti vadanti.</paragraph>
<paragraph line="401" number="236">‘‘Anujānāmi, bhikkhave, dve kāyabandhanāni paṭṭikaṃ sūkarantaka’’nti (cūḷava. 278) vuttattā <bold>‘‘duvidha’’</bold>nti vuttaṃ. Tattha <bold>sūkarantaṃ</bold>nāma kuñcikākosakā viya ante susiraṃ katvā koṭṭitaṃ. <bold>Rajju ca ekā</bold>ti ekavaṭṭā rajju ca. <bold>Tadanulomikā</bold>ti tesaṃ dvinnaṃ anulomikā.</paragraph>
<paragraph line="402" number="237"><bold>Macchakaṇḍakakhajjurī-pattā maṭṭhā ca paṭṭikā</bold>ti ettha (cūḷava. aṭṭha. 278) ete macchakaṇṭakādayo maṭṭhā vikārarahitā paṭṭikā ca tadantogadhāti adhippāyo. <bold>Labbhā dasā catasso</bold>ti ekāya vā dvīsu vā tīsu vā kathā eva natthīti adhippāyo, tato paraṃ na vaṭṭati. <bold>Antesū</bold>ti ubhosu antesu. <bold>Guṇasuttaka</bold>nti diguṇasuttakaṃ.</paragraph>
<paragraph line="403" number="239"><bold>Makaramukhādi</bold>nti <pageBreak edition="M" number="0.0163" /><bold>ādi</bold>-saddena deḍḍubhasīsaṃ gahitaṃ. <bold>Ubhante</bold>ti ubhosu antesu. Kassāti? Vidhassa. <bold>Ghaṭakā</bold>ti ghaṭakato. <bold>Lekhā</bold>ti lekhāya. Ghaṭakato ca lekhāya ca aññaṃ cittakaṃ na kappatīti attho.</paragraph>
<paragraph line="404" number="240"><bold>Deḍḍubhaka</bold>nti (cūḷava. 278; cūḷava. aṭṭha. 278) udakasappasirasadisaṃ. <bold>Muraja</bold>nti bahurajjuke ekato saṅkaḍḍhitvā ekāya rajjuyā paliveṭhetvā katarajju. <bold>Maddavīṇa</bold>nti pāmaṅgasadisaṃ. <bold>Kalābuka</bold>nti anekavaṭṭaṃ. Etāni pana sabbāni na kappanti. <bold>Dasāsu dve majjhimā</bold>ti murajaṃ maddavīṇanti dve majjhimā eva. <bold>Kappare</bold>ti kappantīti attho.</paragraph>
<paragraph line="405" number="241"><bold>Gaṇṭhiyo</bold><pageBreak edition="V" number="0.0152" /><bold>cāpī</bold>ti (cūḷava. 279) cīvaragaṇṭhiyopi. Veḷuādimayā kappantīti pasaṅgena vuttaṃ. Kāyabandhanavinicchayo.</paragraph>
<centered line="406">Kāyabandhananiddesavaṇṇanā niṭṭhitā.</centered>
<centered line="407">Paṭhamabhāṇavāraṃ.</centered>
<subhead line="408">34. Pathavīniddesavaṇṇanā</subhead>
<paragraph line="409" number="242">Jātā (pāci. 86; pāci. aṭṭha. 86-88; kaṅkhā. aṭṭha. pathavīkhaṇanasikkhāpadavaṇṇanā) ajātāti duvidhā pathavīti attho. Idāni tadubhayaṃ dassetuṃ <bold>‘‘suddhamattikapaṃsukā’’</bold>tiādimāha. Tattha suddhamattikapaṃsukā ca adaḍḍhā ca bahumattikapaṃsukā ca cātumāsādhikovaṭṭhapaṃsumattikarāsi ca jātapathavīti sambandho. Ettha pana <bold>adaḍḍhā</bold>ti uddhanapacanakumbhakārāvāpabhājanapacanādivasena tathā tathā adaḍḍhā. Ayaṃ pana visuṃ natthi, suddhapaṃsuādīsu aññatarāva veditabbā. Suddhapaṃsu suddhamattikā <pageBreak edition="M" number="0.0164" />yebhuyyenapaṃsu yebhuyyenamattikā atirekacātumāsādhikovaṭṭhamattikāpaṃsupuñjā ca adaḍḍhā cāti ayaṃ sabbāpi <bold>jātapathavī</bold>ti veditabbā.</paragraph>
<paragraph line="410" number="243"><bold>Dutiyā</bold>ti ajātapathavīti attho. <bold>Vuttarāsī</bold>ti mattikarāsi ca paṃsurāsi ca cātumāsomavaṭṭhako <bold>ajātapathavī</bold>ti attho.</paragraph>
<paragraph line="411" number="244">Idāni yebhuyyenamattikā yebhuyyenapaṃsukā yebhuyyenasakkharāti evaṃ vuttāsu kittāvatā yebhuyyatā hotīti taṃ dassetuṃ <bold>‘‘dve bhāgā’’</bold>tiādimāha. Tattha tīsu bhāgesu dve bhāgā mattikā yassā bhūmiyā, esā yebhuyyamattikāti sambandho. Upaḍḍhapaṃsuādayopi kappiyā eva akappiyabhāgassa anatirekato. ‘‘Yebhuyyenamattikā yebhuyyenapaṃsukā’’ti (pāci. 86) hi vuttaṃ, na ‘‘upaḍḍhamattikā, upaḍḍhapaṃsukā’’ti. <bold>Sesesupī</bold>ti yebhuyyapaṃsukādīsupi.</paragraph>
<paragraph line="412" number="245">Jātasaññissa <pageBreak edition="V" number="0.0153" />pācittīti sambandho. Dveḷhassa vimatissa dukkaṭaṃ. Jāte ajātasaññissa anāpatti.</paragraph>
<paragraph line="413" number="246"><bold>Ekāyāṇattiyā ekā</bold>ti sace sakiṃ āṇatto divasampi khaṇati, āṇāpakassa ekā evāti attho. <bold>Vācaso</bold>ti vācāya vācāyāti attho.</paragraph>
<paragraph line="414" number="247">Ettha ‘‘jālehi aggi’’nti vā vattuṃ na vaṭṭati. Aniyametvā pana ‘‘pokkharaṇiṃ khaṇa, pathaviṃ khaṇa, vāpiṃ khaṇa, āvāṭaṃ khaṇa, kandaṃ khaṇā’’ti vattuṃ vaṭṭati.</paragraph>
<paragraph line="415" number="248"><bold>Edisa</bold>nti ettha aññampi evarūpaṃ kappiyavohāravacanaṃ vaṭṭatīti adhippāyo.</paragraph>
<paragraph line="416" number="249">Kopetuṃ <pageBreak edition="M" number="0.0165" />labbhanti sambandho, ghaṭādīhi gahetuṃ sakkuṇeyyakaṃ <bold>ussiñcanīyakaddamaṃ</bold>.</paragraph>
<paragraph line="417" number="251-2">Udakasantike patiteti sambandho. Udake patitaṃ pana sabbakālaṃ kappiyameva, tasmā akappiyaṃ dassetuṃ <bold>‘‘udakasantike’’</bold>ti vuttaṃ. Pāsāṇe lagge raje ca navasoṇḍiyā patite raje cāti sambandho. Abbhokāsuṭṭhite vammike ca mattikākuṭṭe cāti attho, tathā etepi sabbe cātumāsādhikovaṭṭhā na kopetabbāti attho.</paragraph>
<paragraph line="418" number="253-5">Bhūmiṃ vikopayaṃ thambhādiṃ gaṇhituṃ na ca kappatīti sambandho. <bold>Dhārāyā</bold>ti passāvadhārāya. Padaṃ dassessāmīti sambandho.</paragraph>
<paragraph line="419" number="257"><bold>Seko</bold>ti siñcanaṃ. Bhūmiyā allahatthaṃ ṭhapetvāti sambandho.</paragraph>
<paragraph line="420" number="258"><bold>Avase satī</bold>ti hatthadāhādīsu āpadāsūti attho. Pathavīvinicchayo.</paragraph>
<centered line="421">Pathavīniddesavaṇṇanā niṭṭhitā.</centered>
<subhead line="422">35. Parikkhāraniddesavaṇṇanā</subhead>
<paragraph line="423" number="259-260"><bold>Girikūṭa</bold>nti <pageBreak edition="V" number="0.0154" />makaradantakaṃ. Sibbituñca chindituñca na vaṭṭatīti sabbattha yojanā. <bold>Daṇḍe</bold>ti chattadaṇḍe.</paragraph>
<paragraph line="424" number="261">Sibbituṃ vā pañjaraṃ vinandhituṃ vā thiratthaṃ chatte bandhituṃ daṇḍe lekhā vaṭṭatīti sambandho. Sace vuttappakāraṃ akappiyachattaṃ <pageBreak edition="M" number="0.0166" />labhati, ghaṭakampi vāḷarūpampi chinditvā dhāretabbaṃ, lekhāpi ghaṃsetvā apanetabbā, suttakena vā daṇḍo veṭhetabbo.</paragraph>
<paragraph line="425" number="262">Anuvātaṃ sandhāya <bold>‘‘ante vā’’</bold>ti vuttaṃ. Dvinnaṃ paṭṭānaṃ saṅghaṭitaṭṭhānaṃ sandhāya <bold>‘‘paṭṭamukhe vāpī’’</bold>ti vuttaṃ. Varakasīsākārena sibbanaṃ sandhāya <bold>‘‘veṇikā’’</bold>ti ca satapadākārena sibbanaṃ sandhāya <bold>‘‘saṅkhalikāpi vā’’</bold>ti ca vuttaṃ. Satapadisadisaṃ aññaṃ vā sūcivikāraṃ na kappati, pakatisūcikammameva vaṭṭatīti attho. Pāḷikaṇṇikaādikaṃ cīvare na ca kappatīti sambandho.</paragraph>
<paragraph line="426" number="263-4">Catukoṇāva (pārā. aṭṭha. 1.85) kappareti sambandho. <bold>Agghika</bold>nti agghiyaṃ cetiyasadisaṃ. <bold>Etthā</bold>ti gaṇṭhipāsakapaṭṭe. <bold>Koṇasuttā ca pīḷakā</bold>ti na kevalaṃ catukoṇā gaṇṭhikapāsakapaṭṭāva kappanti, atha kho duviññeyyā koṇasuttapīḷakā ca kappareti attho. <bold>Gandhaṃ telaṃ vā</bold>ti gandhaṃ vā telaṃ vā.</paragraph>
<paragraph line="427" number="265"><bold>Ratta</bold>nti (pārā. aṭṭha. 1.85) rajitaṃ. <bold>Aññena vā</bold>ti muggarādinā vā. <bold>Katvā</bold>ti ṭhapetvā. <bold>Pahāre na ca muṭṭhinā</bold>ti muṭṭhinā na pahāreyyāti attho.</paragraph>
<paragraph line="428" number="266-7">Chattavaṭṭiyaṃ (pārā. aṭṭha. 1.85) lekhaṃ ṭhapetvā dhammakaraṇe lekhā na vaṭṭatīti sambandho. Kuñcikāya ca pipphale ca maṇikā ca pīḷakā ca na vaṭṭatīti sambandho. Tattha <bold>maṇikā</bold>ti ekā eva vaṭṭamaṇikā. <bold>Pīḷakā</bold>muttarājisadisā bahū.</paragraph>
<paragraph line="429" number="268-9"><bold>Mālādyaraṇiya</bold>nti (pārā. aṭṭha. 1.85) araṇiyaṃ mālādi vaṇṇamaṭṭhaṃ na vaṭṭatīti <pageBreak edition="V" number="0.0155" />sambandho. Evaṃ sabbattha. Tipusīsamaye pattamaṇḍale bhittikammañca na vaṭṭatīti attho. <bold>Hitvā</bold>ti ṭhapetvā. <bold>Sūcisaṇḍāsako</bold>(pārā. aṭṭha. 1.85) <pageBreak edition="M" number="0.0167" />nāma sūciṃ ḍaṃsāpetvā ghaṃsituṃ kato dārumayo. ‘‘Anujānāmi, bhikkhave, makaradantakaṃ chinditu’’nti (cūḷava. 253) vuttattā pattamaṇḍale makaradantakaṃ vaṭṭati, aññaṃ bhittikammādivikārameva na vaṭṭati, tasmā girikūṭaṃ pattamaṇḍale ṭhapetvā avasese na vaṭṭatīti veditabbaṃ.</paragraph>
<paragraph line="430" number="272"><bold>Senāsane</bold>ti (pārā. aṭṭha. 1.85) pāsādādisenāsaneti attho.</paragraph>
<paragraph line="431" number="273"><bold>Pumitthirūparahita</bold>nti purisarūpaitthirūparahitanti attho. Parikkhāravinicchayo.</paragraph>
<centered line="432">Parikkhāraniddesavaṇṇanā niṭṭhitā.</centered>
<subhead line="433">36. Bhesajjaniddesavaṇṇanā</subhead>
<paragraph line="434" number="274-5">Sahadhamminaṃ labbhaṃ bhesajjakaraṇanti sambandho. Na kevalaṃ pañcannaṃ sahadhammikānaṃyeva bhikkhācariyaviññattisakehi bhesajjakaraṇaṃ labbhati, atha kho aparesampi pañcannaṃ labbhati, te dassento <bold>‘‘pitūna’’</bold>ntiādimāha. <bold>Pitūna</bold>nti mātāpitūnanti attho. Ye mātāpitaro jagganti upaṭṭhahanti, te <bold>tadupaṭṭhākā</bold>nāma. Bhikkhuṃ eva nissāya jīvanto <bold>bhikkhunissitako</bold>nāma. Pabbajjāpekkho <bold>‘‘bhaṇḍū’’</bold>ti vuccati.</paragraph>
<paragraph line="435" number="276">Aparesampi dasannaṃ kātuṃ vaṭṭati, te dassetuṃ <bold>‘‘mahācūḷapitā’’</bold>tiādimāha. Ettha (pārā. aṭṭha. 2.185-187) pana mahāpitā cūḷapitā mahāmātā cūḷamātā mahābhātā cūḷabhātā mahābhaginī cūḷabhaginīti imehi <bold>aṭṭhahi</bold>ādi-saddena pitubhaginiñca <pageBreak edition="M" number="0.0168" />mātubhātikañca gahetvā dasa. Etesaṃ pana sakena bhesajjena kātabbaṃ. <bold>Attaniye</bold>ca asatīti pāṭhaseso.</paragraph>
<paragraph line="436" number="277">Na kevalañca etesaṃ dasannaṃ, imehi sambandhānaṃ puttanattādīnaṃ yāvasattamā kulaparivaṭṭā <pageBreak edition="V" number="0.0156" />kātuṃ vaṭṭatīti dassanatthaṃ <bold>‘‘kuladūsanā’’</bold>tiādimāha. Aññopi (pārā. aṭṭha. 2.285-287) yo āgantuko vā coro vā yuddhaparājito vā issaro ñātakehi pariccatto vā gamiyamanusso vā gilāno hutvā vihāraṃ pavisati, sabbesampi apaccāsīsantena bhesajjaṃ kātabbaṃ.</paragraph>
<paragraph line="437" number="278">Mātā (pārā. aṭṭha. 2.185-187) pitā tadupaṭṭhāko bhikkhunissitako paṇḍupalāso veyyāvaccakaroti imesaṃ channaṃ anāmaṭṭhapiṇḍapāto avāritoti attho. Kiñca bhiyyo – dāmarikacorassa ca issariyassa ca dātumavāritoti attho.</paragraph>
<paragraph line="438" number="279"><bold>Tesa</bold>nti (pārā. aṭṭha. 2.185-187) gahaṭṭhānaṃ. <bold>Sāsanogadha</bold>nti ratanaparittaāṭānāṭiyaparittādiparittaṃ bhaṇitabbanti attho.</paragraph>
<paragraph line="439" number="280">‘‘Āgantvā (pārā. aṭṭha. 2.185-187) sīlaṃ detu, dhammañca parittañca bhāsatū’’ti kenaci pesitoti sambandho. <bold>Dātuṃ vattu</bold>nti sīlaṃ dātuṃ, dhammañca parittañca vattuṃ labbhatīti attho. Bhesajjavinicchayo.</paragraph>
<centered line="440">Bhesajjaniddesavaṇṇanā niṭṭhitā.</centered>
<subhead line="441">37. Uggahaniddesavaṇṇanā</subhead>
<paragraph line="442" number="281"><bold>Dasabhedampī</bold>ti <pageBreak edition="M" number="0.0169" />sace kenaci heṭṭhā dassitaṃ dasavidhaṃ ratanaṃ ānetvā ‘‘idaṃ saṅghassa vā cetiyassa vā navakammassa vā aññapuggalassa vā suttantikagaṇassa vā dammī’’ti vutte ‘‘sādhū’’ti sampaṭicchantassa dukkaṭaṃ hotīti attho.</paragraph>
<paragraph line="443" number="282-3">Tesu dasavidhesu ratanesūti attho. <bold>Dvīsū</bold>ti rajatajātarūpesu. Gaṇasaṅghapuggale (pārā. aṭṭha. 2.538-539) anāmasitvā ‘‘idaṃ hiraññasuvaṇṇaṃ cetiyassa dammi, navakammassa <pageBreak edition="V" number="0.0157" />dammī’’ti vutte na paṭikkhipeti attho. Kiṃ kātabbanti ce? Taṃ dassetuṃ <bold>‘‘vade’’</bold>tiādi vuttaṃ. ‘‘Ime evaṃ vadantī’’ti kappiyakārānaṃ ācikkhitabbanti attho.</paragraph>
<paragraph line="444" number="284">Na kevalaṃ hiraññasuvaṇṇādikameva, aññampi khettavatthādikaṃ akappiyaṃ na sampaṭicchitabbanti taṃ dassetuṃ <bold>‘‘khettaṃ vatthu’’</bold>ntiādimāha. Dāsapasuādikaṃ <bold>dāsapasvādikaṃ</bold>. Sace hi koci ‘‘mayhaṃ sassasampādakaṃ mahātaḷākaṃ atthi, taṃ saṅghassa dammī’’ti vadati, tañce saṅgho sampaṭicchati. Paṭiggahaṇepi paribhogepi āpattiyeva. Evaṃ sesesupi.</paragraph>
<paragraph line="445">Kappiyena kamena gaṇheyyāti sambandho. ‘‘Khettaṃ dammī’’ti vutte ‘‘na vaṭṭatī’’ti paṭikkhipitvā ‘‘ito cattāro paccaye paribhuñjathā’’ti vā ‘‘catupaccayaparibhogatthāya dammī’’ti vā vadati ce, gahetabbaṃ. Vatthumhipi eseva nayo. ‘‘Taḷākaṃ dammī’’ti vutte paṭikkhipitvā ‘‘cattāro paccaye paribhuñjathā’’ti vā ‘‘saṅgho udakaṃ paribhuñjissati, bhaṇḍakaṃ dhovissatī’’ti vā ādinā nayena vutte sampaṭicchitabbaṃ. ‘‘Dāsaṃ dammī’’ti vutte paṭikkhipitvā ‘‘ārāmikaṃ, veyyāvaccakaraṃ, kappiyakārakaṃ dammī’’ti <pageBreak edition="M" number="0.0170" />vutte sampaṭicchitabbaṃ. ‘‘Gomahiṃsaajeḷakādayo dammī’’ti vutte paṭikkhipitvā ‘‘pañcagorasaparibhogatthāyā’’ti vutte sampaṭicchitabbaṃ. Edisaṃ gahaṇaṃ sandhāya <bold>‘‘paṭikkhipitvā gaṇheyyā’’</bold>ti vuttaṃ.</paragraph>
<paragraph line="446" number="285-6"><bold>Navamātikakedārataḷākakiriyā</bold>(pārā. aṭṭha. 2.238-239) <bold>ca anave</bold>pubbe kappiyavohārena paṭikkhipitvā gahitataḷāke <bold>mattikuddharaṇa</bold>ñca bhinnaṭṭhāne pāḷi<bold>bandho</bold>ca dubbalaṭṭhāne <bold>āḷiyā thirakāro ca anave</bold>kedāre purāṇabhāgato <bold>atirekabhāgaggahaṇa</bold>ñca <bold>nave</bold>kedāre <bold>aparicchinnabhāge ‘‘sasse detha ettake’’</bold>ti <bold>kahāpaṇuṭṭhāpanañcā</bold>pīti idaṃ sabbaṃ bhikkhussa kātuṃ na vaṭṭati. Sace karoti, evamādikaṃ <bold>sabbesampi akappiya</bold>nti attho.</paragraph>
<paragraph line="447" number="287-9">Idāni taṃyeva akappiyaṃ dassetuṃ <bold>‘‘avatvā’’</bold>tiādi vuttaṃ. Tassattho (pārā. aṭṭha. 2.238-239) – yo pana ‘‘kasa, vappa’’ iccādikaṃ avatvā ‘‘ettikāya bhūmiyā ettako bhāgo deyyo’’ti bhūmiṃ vā patiṭṭhāpeti, ‘‘ettake bhūmibhāge sassaṃ kataṃ, ettakaṃ gaṇhathā’’ti kassake vadante pamāṇagaṇhanatthaṃ daṇḍarajjubhi minati, khale ṭhatvā rakkhaṇādīni karoti, tasseva akappiyanti.</paragraph>
<paragraph line="448" number="290">Bhaṇḍāgārikasīsena <pageBreak edition="V" number="0.0158" />pitusantakampi sace paṭisāmeyya, pācittiyanti attho.</paragraph>
<paragraph line="449" number="291-2"><bold>Pitūna</bold>nti mātāpitūnaṃ. Sāṭakādikappiyaṃ <bold>vatthuṃ</bold>. ‘‘Paṭisāmetvā dehī’’ti vutteti sambandho. Pātetvāna gate yasmā <bold>ajjhārāmasikkhāpada</bold>vasena (pāci. 505-506) palibodho, tasmā gopituṃ labbhanti attho.</paragraph>
<paragraph line="450" number="293-4"><bold>Sakaṃ</bold><pageBreak edition="M" number="0.0171" />vāsiādiparikkhāranti attho. Idaṃ ṭhānaṃ guttanti dassetabbaṃ. ‘‘Ettha ṭhapethā’’ti pana na vattabbaṃ.</paragraph>
<paragraph line="451" number="295">Ettha ‘‘añño koci na pavisati, bhikkhūhi vā sāmaṇerehi vā gahitaṃ bhavissatī’’ti <bold>saṅkantī</bold>ti attho. <bold>Vatthumhī</bold>ti alaṅkārādivatthumhīti attho. <bold>Tādise</bold>ti yādise vatthumhi naṭṭhe āsaṅkā hoti, tādise vatthumhi naṭṭheti sambandho.</paragraph>
<paragraph line="452" number="296">Idāni asaṅkitabbaṭṭhānaṃ dassetuṃ <bold>‘‘vihārāvasathassanto’’</bold>tiādimāha. Vihārassa ca gharassa cāti attho. <bold>Ratana</bold>nti dasavidhaṃ ratanaṃ. <bold>Ratnasammata</bold>nti sāṭakaveṭhanādikaṃ. <bold>Gahetvānā</bold>ti kappiyakārake asati attanāpi gahetvāna nikkhipeyyāti attho. <bold>Maggeraññepī</bold>ti maggepi araññepi. <bold>Tādise</bold>ti ‘‘bhikkhūhi gahitaṃ bhavissatī’’ti āsaṅkitabbaṭṭhāne. <bold>Patirūpaṃ karīyatī</bold>ti magge vā araññe vā tādisaṃ bhaṇḍaṃ passitvā maggā okkamma nisīditabbaṃ, sāmikesu āgatesu taṃ ṭhānaṃ ācikkhitabbaṃ. Sace sāmike na passati, ratanasammataṃ paṃsukūlaṃ gahetabbaṃ. Ratanañce hoti, tuṇhībhūtena gantabbanti attho. Ayaṃ maggāraññakesu paṭipatti. Vihārāvasathānaṃ pana anto tādisaṃ disvā bhaṇḍakaṃ muñcitvā ‘‘ettha ettakā kahāpaṇā’’tiādinā nayena rūpena vā lañchanāya vā pilotikāya vā saññāṇaṃ katvā nikkhipitabbaṃ, tato pakkamantena patirūpānaṃ bhikkhūnaṃ ācikkhitabbaṃ. Uggahavinicchayo.</paragraph>
<centered line="453">Uggahaniddesavaṇṇanā niṭṭhitā.</centered>
<subhead line="454">38. Kuladūsananiddesavaṇṇanā</subhead>
<paragraph line="455" number="297">‘‘Kulāni <pageBreak edition="M" number="0.0172" /><pageBreak edition="V" number="0.0159" />dūseti pupphena vā phalena vā cuṇṇena vā mattikāya vā dantakaṭṭhena vā veḷuyā vā vejjikāya vā jaṅghapesaniyena vā’’ti (pārā. 437) vuttattā tāni aṭṭha vatthūni dassetuṃ <bold>‘‘puppha’’</bold>ntiādimāha. Imāya micchāpaṭipattiyā kulānaṃ aññesu sīlavantesu pasādaṃ dūseti vināsetīti <bold>kuladūsanaṃ dukkaṭaṃ</bold>āpajjati. Taṃ pana attano santake ca parasantake ca veditabbaṃ.</paragraph>
<paragraph line="456" number="298">Idāni imesu vatthūsu na kevalaṃ kuladūsanadukkaṭameva āpajjati, thullaccayādīnipi āpajjatīti dassetuṃ <bold>‘‘thullaccaya’’</bold>ntiādimāha. Saṅghikaṃ garubhaṇḍaṃ issarena dentassa thullaccayanti sambandho. Senāsanatthāya niyamitaṃ pana pupphādi garubhaṇḍaṃ hoti. Saṅghassa vā aññassa vā santakaṃ theyyacittena dentassa dukkaṭādīni hontīti pāṭhaseso, tassa bhaṇḍassa agghavasena dukkaṭathullaccayapārājikāni hontīti attho.</paragraph>
<paragraph line="457" number="299-300"><bold>Sabbathā</bold>ti (pārā. aṭṭha. 2.431) kappiyavohāraakappiyavohārapariyāyaobhāsanimittakammādīhi na vaṭṭatīti attho. Vatiādīni katvā <bold>jaggituñca. Attano paribhogattha</bold>nti phalaparibhogatthaṃ. <bold>Ropanādīnī</bold>ti ropāpanādīni. <bold>Ādi</bold>-saddena siñcāpanaocināpanādīni gahitāni. Kuddālakhaṇittivāsipharasuudakabhājanādīni āharitvā samīpe ṭhapanavasena nimittato ca kuddālakhaṇittādīni ca mālāvacche ca gahetvā ṭhite ‘‘sāmaṇerādayo disvā ‘thero kārāpetukāmo’ti āgantvā karontī’’ti saññāya obhāsato ca ‘‘imaṃ rukkhaṃ jāna, imaṃ āvāṭaṃ jānā’’tiādikappiyavohārato <pageBreak edition="M" number="0.0173" />ca ‘‘paṇḍitena mālāvacchādayo ropāpetabbā, na cirasseva upakārāya saṃvattantī’’tiādipariyāyato ca ropanādīni labbhareti sambandho.</paragraph>
<paragraph line="458" number="301-2">Idāni aṭṭhasu vatthūsu avasesāni dve vatthūni dassetuṃ <bold>‘‘vuttāva vejjikā jaṅghapesane’’</bold>ti vuttaṃ. Tattha <bold>vejjikā</bold>pubbe <bold>vuttāva,</bold>idāni jaṅghapesanādivinicchayaṃ vakkhāmīti attho. <bold>Pitaro</bold>ti (pārā. aṭṭha. 2.436-437) mātāpitaro. <bold>Bhaṇḍu</bold>nti pabbajjāpekkhaṃ. Bhikkhussa sakaṃ veyyāvaccakarañcāti ete ṭhapetvā kasivāṇijjādigihikammesu dūtasāsanaṃ haraṇe <pageBreak edition="V" number="0.0160" />dukkaṭanti attho. Paṭhamaṃ sāsanaṃ aggahetvā puna taṃ disvā vā tassa santikaṃ gantvā vā vadatopi dukkaṭamevāti attho. Sāsanaṃ aggahetvā āgatānaṃ pana ‘‘bhante, tasmiṃ gāme itthannāmassa kā pavattī’’ti pucchiyamāne kathetuṃ vaṭṭati. Pucchitapañhe doso natthi.</paragraph>
<paragraph line="459" number="303"><bold>Evaṃ</bold>kuladūsanena <bold>uppannapaccayā</bold>. ‘‘Pañcannampī’’ti vuttattā anupasampannena katampi edisaṃ na vaṭṭati eva micchājīvattā. <bold>Ātumāvatthu</bold>(mahāva. 303) cettha nidassanaṃ. Kiṃ viyāti ce, taṃ dassetuṃ <bold>‘‘abhūtārocanārūpa-sabyohāruggahādisā’’</bold>ti vuttaṃ. Tattha <bold>uggahādisā</bold>ti etehi uppannapaccayasadisāti attho.</paragraph>
<paragraph line="460" number="304">Idāni pupphādīni kesaṃ dātuṃ vaṭṭanti, kesaṃ dātuṃ na vaṭṭantīti taṃ dassetuṃ <bold>‘‘harāpetvā’’</bold>tiādimāha. Pitūnaṃ (pārā. aṭṭha. 2.436-437) dātuṃ labbhatīti sambandho. Sesañātīnaṃ pattānaṃ eva. <bold>Liṅga</bold>nti sivaliṅgaṃ.</paragraph>
<paragraph line="461" number="305"><bold>Tathā</bold><pageBreak edition="M" number="0.0174" /><bold>phala</bold>nti phalampi mātāpitūnaṃ haritvāpi harāpetvāpi dātuṃ labbhatīti attho. Na kevalaṃ mātāpitūnaṃyeva, aññesampi dātuṃ labbhatīti dassetuṃ <bold>‘‘gilānāna’’</bold>ntiādimāha. <bold>Saparasantaka</bold>nti ettha <bold>paro</bold>ti attano vissāsaññātako eva adhippeto.</paragraph>
<paragraph line="462" number="306"><bold>Bhājente</bold>ti saṅghassa phalapupphamhi bhājiyamāne sammatena deyyanti sambandho. Itarena asammatena apaloketvā dātabbanti attho.</paragraph>
<paragraph line="463" number="307"><bold>Paricchijjā</bold>ti āgatānaṃ dātabbanti phalavasena vā rukkhavasena vā paricchinditvāti attho. <bold>Itarassā</bold>ti issarādikassa. <bold>Katikaṃ vatvā</bold>ti ‘‘imasmiṃ rukkhe ettakāni phalāni labbhantī’’ti evaṃ vatvā.</paragraph>
<paragraph line="464" number="308"><bold>Sese</bold>ti mattikādantakaṭṭhaveḷumhi (pārā. aṭṭha. 2.436-437). <bold>Yathāvuttanayo evā</bold>ti ettha attano ca parassa ca santakaṃ kulasaṅgahatthāya dadato dukkaṭantiādinā heṭṭhā vuttanayeneva <pageBreak edition="V" number="0.0161" />vinicchayo veditabboti attho. <bold>Paṇṇampī</bold>ti kiñcāpi pāḷiyaṃ paṇṇadānaṃ na vuttaṃ, tathāpi kuladūsane pavesayeti attho. Kuladūsanavinicchayo.</paragraph>
<centered line="465">Kuladūsananiddesavaṇṇanā niṭṭhitā.</centered>
<subhead line="466">39. Vassūpanāyikaniddesavaṇṇanā</subhead>
<paragraph line="467" number="309-310">Idāni vassūpagamanaṃ dassetuṃ <bold>‘‘purimikā’’</bold>tiādimāha. Tattha purimikā pacchimikā (mahāva. 184; mahāva. aṭṭha. 185) ceti dve vassūpanāyikāti attho. Ālayapariggāho vā vacībhedo vā <pageBreak edition="M" number="0.0175" />vassūpanāyikāti pāṭhaseso. Idāni vattabbaṃ sandhāya <bold>‘‘ediso’’</bold>ti vuttaṃ. ‘‘Idha vassaṃ vasissāmī’’ti <bold>cittuppādettha ālayo</bold>(mahāva. aṭṭha. 203). Ālayapariggāho pana vaje vā satthe vā nāvāya vā vassaṃ upagantukāmassa tattha senāsanaṃ alabhantassa labbhati, satthādīsu pana vassaṃ upagantuṃ na vaṭṭatīti katvā. Yadi satthādīsu kavāṭabandhaṃ senāsanaṃ labbhati, tattha upagantabbaṃ. Upagacchantena ca ‘‘idha vassaṃ upemī’’ti tikkhattuṃ vattabbaṃ. Vihāre pana vacībhedo vā kātabbo. Sace ‘‘idha vassaṃ vasissāmī’’ti ālayo atthi, asatiyā pana vassaṃ na upeti, chinnavasso na hoti, pavāretuñca labhati eva.</paragraph>
<paragraph line="468" number="311"><bold>Nopetukāmo āvāsaṃ, tadahūtikkameyya vā</bold>ti pāṭhe (mahāva. 186) atikkamantassa āvāsaṃ tadahu vassūpanāyikātipi attho. Āvāsaṃ atikkameyya vāti sambandho. <bold>Jānaṃ vānupagacchato</bold>ti ettha vihāre nisīditvāpi anupagacchato dukkaṭāpatti hotīti adhippāyo.</paragraph>
<paragraph line="469" number="312">Chinnavasso (vajira. ṭī. mahāvagga 208) vā kenaci antarāyena paṭhamaṃ anupagato (mahāva. 185-186) vā dutiyaṃ upagaccheyyāti sambandho. <bold>Temāsa</bold>nti purimaṃ vā temāsaṃ pacchimaṃ vā temāsaṃ. ‘‘Na bhikkhave vassaṃ upagantvā purimaṃ vā pacchimaṃ vā temāsaṃ <pageBreak edition="V" number="0.0162" />avasitvā cārikā pakkamitabbā. Yo pakkameyya, āpatti dukkaṭassā’’ti (mahāva. 185) hi vuttaṃ.</paragraph>
<paragraph line="470" number="313-5">‘‘Anujānāmi, bhikkhave, sattannaṃ sattāhakaraṇīyena appahitepi gantuṃ, pageva pahite, ‘bhikkhussa bhikkhuniyā sikkhamānāya sāmaṇerassa sāmaṇeriyā mātuyā ca pitussa ca, gilānabhattaṃ vā pariyesissāmi, gilānupaṭṭhākabhattaṃ vā pariyesissāmi, gilānabhesajjaṃ <pageBreak edition="M" number="0.0176" />vā pariyesissāmi, pucchissāmi vā upaṭṭhahissāmi vā’ti sattāhaṃ sannivatto kātabbo’’ti (mahāva. 198) vuttattā <bold>‘‘mātāpitūnamatthāya…pe… upaṭṭhissa’’</bold>nti vuttaṃ. Tatthāyaṃ saṅkhepo – ‘‘mātādīnaṃ gilānabhattaṃ vā tadupaṭṭhākabhattaṃ vā gilānānaṃ osadhaṃ vā esissaṃ pariyesissa’’nti vā ‘‘te gilāne gantvā pucchissāmī’’ti vā ‘‘upaṭṭhissa’’nti vā pahitepi appahitepi sattāhakiccena gantuṃ labhati.</paragraph>
<paragraph line="471">Idāni sahadhammike eva sandhāya <bold>‘‘anabhirata’’</bold>ntiādi vuttaṃ. ‘‘Visabhāgarūpaṃ disvā anabhirati, tato vūpakāsissaṃ, taṃ gahetvā aññattha gamissa’’nti adhippāyena gantumpi labbhatīti attho. Kukkuccaṃ vinodanañca diṭṭhiṃ vivecanañca ahaṃ vā kareyyaṃ aññehi vā kāreyyanti sambandho. Parivāsamānattaādīhi vuṭṭhānaṃ vā garukā. <bold>Ādi</bold>-saddena sace saṅghena kammaṃ kataṃ hoti, tassa paṭippassaddhiyā anussāvanakaraṇādīsu ussukkaṃ kareyyanti gantuṃ labbhatīti attho. <bold>Sattāhakiccenā</bold>ti sattāhakaraṇīyena.</paragraph>
<paragraph line="472" number="316">Dhammasavanatthaṃ nimantito evaṃ vajeti attho. <bold>Garū</bold>nāma ācariyupajjhāyā, tehi bhaṇḍadhovanakiccena pahitassa gantuṃ vaṭṭatīti attho.</paragraph>
<paragraph line="473" number="317"><bold>Na bhaṇḍadhovana…pe… dassane</bold>ti ettha (mahāva. aṭṭha. 199) etesupi na vajeti sambandho. <bold>Labbha</bold>nti ettha ‘‘ajjeva āgamissa’’nti adūrago yadi na pāpuṇeyya, labbhanti sambandho. Kiṃ vuttaṃ hoti? ‘‘Ajjeva āgamissāmī’’ti sāmantavihāraṃ gantvā puna āgacchantassa antarāmagge sace aruṇuṭṭhānaṃ hoti, vassacchedopi <pageBreak edition="M" number="0.0177" />na hoti, ratticchedena dukkaṭampi nāpajjatīti vuttaṃ hoti.</paragraph>
<paragraph line="474" number="318"><bold>Sesañātihī</bold>ti <pageBreak edition="V" number="0.0163" />bhātubhaginīādīhi. Bhikkhunissitakena ca pahiteti sambandho. <bold>Niddisitvā</bold>ti ‘‘āgacchantu bhadantā, icchāmi dānañca dātuṃ dhammañca sotuṃ bhikkhuñca passitu’’ntiādinā yaṃ kiñci niddisitvāva pesite gantuṃ vaṭṭati. Kevalaṃ ‘‘āgacchantu bhikkhū, icchāmi bhikkhūnaṃ āgamana’’nti evaṃ aniddisitvā vutte gantuṃ na labbhatīti attho.</paragraph>
<paragraph line="475" number="319"><bold>Accharāye satattano</bold>ti dasavidhesu antarāyesu ekasmimpi antarāye attano satīti attho. Saṅghasāmaggiyā vā vassacchede anāpattīti attho. Vuttañhetaṃ ‘‘idha pana, bhikkhave, vassūpagato bhikkhu passati sambahule bhikkhū saṅghabhedāya parakkamante. Tatra ce bhikkhuno evaṃ hoti, ‘garuko kho saṅghabhedo vutto bhagavatā. Mā mayi sammukhībhūte saṅgho bhijjī’ti pakkamitabbaṃ, anāpatti vassacchedassā’’ti (mahāva. 202). Evaṃ chinnavasso no pavārayeti attho.</paragraph>
<paragraph line="476" number="320"><bold>Rukkhassa susire</bold>ti ettha (mahāva. 204; mahāva. aṭṭha. 203) pana suddhe rukkhasusire eva na vaṭṭati, mahantassa pana susirassa anto padaracchadanaṃ kuṭikaṃ katvā pavisanadvāraṃ yojetvā upagantuṃ vaṭṭati. <bold>Rukkhassa viṭape</bold>ti etthāpi suddhaviṭapamatte na vaṭṭati, mahāviṭape pana aṭṭakaṃ bandhitvā vuttanayena kuṭikaṃ katvā upagantuṃ vaṭṭati. <bold>Chavakuṭi</bold>nāma pāsāṇakuṭikanti vadanti. Tīsu passesu pāsāṇe ussāpetvā upari pāsāṇena paṭicchannā.</paragraph>
<paragraph line="477" number="321">Nāvādīsu <pageBreak edition="M" number="0.0178" />pana upagato pavāretuñca labbhatīti sambandho. Vassūpanāyikavinicchayo.</paragraph>
<centered line="478">Vassūpanāyikaniddesavaṇṇanā niṭṭhitā.</centered>
<subhead line="479">40. Avebhaṅgiyaniddesavaṇṇanā</subhead>
<paragraph line="480" number="322-4"><bold>Ārāmārāmavatthūnī</bold>ti <pageBreak edition="V" number="0.0164" />ettha (cūḷava. 321; cūḷava. aṭṭha. 321) <bold>ārāmo</bold>nāma pupphārāmo vā phalārāmo vā. Mañco pīṭhaṃ bhisi bibbohanādisayanāsanaṃ. <bold>Lohakumbhī</bold>ādayo kāḷalohatambalohādimayā. <bold>Bhāṇako</bold>udakacāṭi. <bold>Pañcete avibhājiyā</bold>ti bhājetvā na gahetabbā, gahitāpi saṅghasantakā evāti attho. Ettha pana ārāmo ārāmavatthūti paṭhamaṃ, vihāro vihāravatthūti dutiyaṃ, mañco pīṭhaṃ bhisi bibbohananti tatiyaṃ, lohakumbhī…pe… nikhādananti catutthaṃ, valli…pe… dārubhaṇḍaṃ mattikabhaṇḍanti pañcamanti evaṃ imāni rāsivasena pañca honti, sarupavasena anekāni honti. Honti cettha –</paragraph>
<gatha1 line="481">‘‘Dvisaṅgahāni dve honti, tatiyaṃ catusaṅgahaṃ;</gatha1>
<gathalast line="482">Catutthaṃ navakoṭṭhāsaṃ, pañcamaṃ aṭṭhabhedana’’nti. (cūḷava. aṭṭha. 321);</gathalast>
<paragraph line="483" number="325">‘‘Pañcimāni, bhikkhave, avissajjiyāni na vissajjetabbāni saṅghena vā gaṇena vā puggalena vā, vissajjitānipi avissajjitāni honti. Yo vissajjeyya, āpatti thullaccayassā’’ti (cūḷava. 321) vuttattā <bold>‘‘bhājitāpi abhājitā’’</bold>ti vuttaṃ. <bold>Ete</bold>ti vuttappakārā pañcapi ‘‘garubhaṇḍānī’’ti ca ‘‘avissajjiyānī’’ti ca ca-saddena ‘‘avebhaṅgiyānī’’ti ca vuccantīti attho.</paragraph>
<paragraph line="484" number="326-8">Idāni <pageBreak edition="M" number="0.0179" />purimesu tīsu rāsīsu sabbassa garubhaṇḍattā te anāmasitvā pacchimesu dvīsu rāsīsu ekaccassa agarubhaṇḍassāpi atthitāya taṃ dassetuṃ ārabhantopi tesu dvīsu bahuvisayaṃ paṭhamaṃ dassetuṃ <bold>‘‘valliḍḍhabāhumattāpī’’</bold>tiādimāhāti ñātabbaṃ. Tassāyaṃ saṅkhepo (cūḷava. aṭṭha. 321) – valli aḍḍhabāhumattāpi veḷu aṭṭhaṅgulāyatopi <bold>tiṇādi muṭṭhimattampī</bold>ti ettha <bold>ādi</bold>-saddena muñjapabbajaṃ saṅgaṇhāti, paṇṇaṃ ekampi mattikā pākatā vā pañcavaṇṇā vā <bold>sudhākaṅguṭṭhaādikā</bold>ti <bold>ādi</bold>-saddena sajjulasajātihiṅgulakādi vā tālapakkappamāṇāpi yehi kehici saṅghassa dinnā vā saṅghike tiṇakhettādimhi jātā vā rakkhitagopitabhūmibhāge uppannā tatthajātakā vā saṅghikā rakkhitā eva abhājiyāti attho.</paragraph>
<paragraph line="485">Idāni <pageBreak edition="V" number="0.0165" />ye cettha bhājitabbā, te dassetuṃ <bold>‘‘niṭṭhite’’</bold>tiādimāha, saṅghassa vā cetiyassa vā kamme niṭṭhite bhājiyāti adhippāyo. Ettha pana yaṃ kiñci valliveḷutiṇapaṇṇamattikādi saṅghassa dinnaṃ vā saṅghike tiṇakhettādimhi jātakaṃ vā rakkhitagopitaṃ garubhaṇḍaṃ, taṃ saṅghakamme ca cetiyakamme ca niṭṭhite avasesaṃ puggalikakammepi dātuṃ vaṭṭati, agarubhaṇḍattā bhājitumpi labbhati. Senāsanatthāya rakkhitagopitameva garubhaṇḍaṃ hoti, na itaraṃ. Sīhaḷadīpe tumūlasomavihāre saṅghassa pākavattampi tālapaṇṇaṃ vikkiṇitvā karīyati. Kasmā? Na hi tattha paṇṇena attho atthi, sabbepi iṭṭhakacchannā pāsādādayoti. Evaṃ aññatthāpi karīyati evāti vadanti.</paragraph>
<paragraph line="486" number="329">Idāni lohabhaṇḍādīsu ekantabhājetabbabhaṇḍaṃ dassetuṃ <bold>‘‘pattādī’’</bold>tiādimāha. Ettha (cūḷava. aṭṭha. 221) pana <bold>ādi</bold>-saddena lohathālakatamba <pageBreak edition="M" number="0.0180" />kuṇḍikā kaṭacchu saraka añjani añjanisalākākaṇṇamalaharaṇīsūcisaṇḍāsakattarayaṭṭhiādīni gahitāneva. <bold>Tathā</bold>ti bhājiyamevāti attho. Vippakatañca avippakatañca. <bold>Pādagaṇhaka</bold>nti magadhanāḷiyā pañcanāḷiyā gaṇhanaṃ.</paragraph>
<paragraph line="487" number="331-2"><bold>Anuññātavāsi</bold>yaṃ sakkā sipāṭikāya pakkhipitvā pariharitunti vuttā. <bold>Tacchitāniṭṭhita</bold>nti vippakataṃ. Yadi tacchitaṃ, garubhaṇḍameva. <bold>Dantaṃ</bold>pana atacchitañca aniṭṭhitañca bhājiyameva. Aniṭṭhitaṃ mañcapādādikaṃ garubhaṇḍaṃ. Idāni mattikabhaṇḍaṃ dassetuṃ <bold>‘‘bhikkhūpakaraṇe’’</bold>tiādimāha. Pattathālakakuṇḍikādibhikkhūpakaraṇe ca. <bold>Pādaghaṭako</bold>ti pādagaṇhanako ghaṭako ca mattikāmayo bhājiyo bhājetabboti attho. Saṅkhathālakampi bhājiyameva.</paragraph>
<paragraph line="488" number="333-4">Migacammādikaṃ kappiyacammaṃ bhājiyaṃ, sīhacammādikaṃ akappiyacammaṃ garubhaṇḍaṃ. Taṃ pana bhūmattharaṇaṃ kātuṃ vaṭṭati. <bold>Eḷacammaṃ</bold>pana paccattharaṇagatikattā garubhaṇḍaṃ hoti. Idāni imāni pana pañca cīvarapiṇḍapātabhesajjānaṃ atthāya parivattetuṃ na vaṭṭati, garubhaṇḍena pana garubhaṇḍañca thāvarañca thāvarena thāvarameva parivattetvā paribhuñjitabbānīti dassetuṃ <bold>‘‘garunā’’</bold>tiādimāha. Tattha (cūḷava. aṭṭha. 321) <bold>garunā</bold>ti garubhaṇḍena garubhaṇḍañca thāvarañca parivatteyyāti sambandho. <bold>Thāvarena ca</bold>thāvarameva parivatteyya, na garubhaṇḍanti adhippāyo. Pañcasu koṭṭhāsesu pacchimattayaṃ garubhaṇḍaṃ, purimadvayaṃ thāvaranti veditabbaṃ <pageBreak edition="V" number="0.0166" />. <bold>Tathā katvā ca bhuñjatū</bold>ti evaṃ parivattetvā tato ābhataṃ kappiyabhaṇḍaṃ paribhuñjatūti attho. Kathaṃ ñāyatīti ce? Vuttañhetaṃ <bold>parivāre</bold>-</paragraph>
<gatha1 line="489">‘‘Avissajjiyaṃ <pageBreak edition="M" number="0.0181" />avebhaṅgiyaṃ, pañca vuttā mahesinā;</gatha1>
<gatha2 line="490">Vissajjentassa paribhuñjantassa anāpatti,</gatha2>
<gathalast line="491">Pañhā mesā kusalehi cintitā’’ti. (pari. 479);</gathalast>
<paragraph line="492">Ettha pana garubhaṇḍena garubhaṇḍañca thāvarañca thāvarena thāvarameva parivattanavidhiṃ sandhāya ‘‘vissajjantassa anāpattī’’ti vuttaṃ. Puna tato nibbattañca catupaccayaṃ paribhuñjituṃ labbhatīti dīpetuṃ ‘‘paribhuñjantassa anāpattī’’ti vuttaṃ. Ayaṃ imissā gāthāya adhippāyo. <bold>Sesa</bold>nti (cūḷava. aṭṭha. 321) ārāmādi abhājiyanti attho. Avebhaṅgiyavinicchayo.</paragraph>
<centered line="493">Avebhaṅgiyaniddesavaṇṇanā niṭṭhitā.</centered>
<subhead line="494">41. Pakiṇṇakaniddesavaṇṇanā</subhead>
<paragraph line="495" number="335-6"><bold>Sadvārabandhane ṭhāne…pe… sayanto dukkaṭaṃ phuse</bold>ti evarūpe ṭhāne divā sayantenāti sambandho. <bold>Sadvārabandhane</bold>(pārā. 77; pārā. aṭṭha. 1.77) pana <bold>ṭhāne</bold>yena kenaci parikkhitte abbhokāsepi rukkhamūlepi antamaso iminā lakkhaṇena yutte ākāsaṅgaṇepi sayantena dvāraṃ bandhitabbameva. <bold>Viññumhi purise</bold>ti bhikkhumhi vā sāmaṇere vā antamaso upāsakaārāmikesupi aññatarasmiṃ satīti attho. ‘‘Esa jaggissatī’’ti <bold>ābhogo cāpi kappatī</bold>ti kevalaṃ bhikkhuniṃ vā mātugāmaṃ vā āpucchituṃ na vaṭṭati. <bold>Savase</bold>ti attano vase, abahusādhāraṇaṭṭhāneti attho. <bold>Taṃ vinākāra</bold>nti taṃ pubbe vuttappakāraṃ dvārathakanaābhogakaraṇasaṅkhātaṃ ākāraṃ vināti attho. Acittakāpattikiriyāyaṃ saṅkhepo.</paragraph>
<paragraph line="496" number="337"><bold>Ratanānī</bold>ti <pageBreak edition="M" number="0.0182" />muttādidasavidharatanāni. <bold>Dhañña</bold>nti sattavidhaṃ dhaññaṃ.</paragraph>
<paragraph line="497" number="338"><bold>Sitthatelodatelehī</bold>ti <pageBreak edition="V" number="0.0167" />ettha (cūḷava. 246; cūḷava. aṭṭha. 246) pana yo madhusitthakatelena vā udakamissakatelena vā aññena kenaci vikārena vā kese osaṇṭheti, dantamayādīsu yena kenaci phaṇena vā kocchena vā hatthena vā phaṇakiccaṃ karonto aṅgulīhi vā osaṇṭheti, tassa dukkaṭaṃ hotīti attho.</paragraph>
<paragraph line="498" number="339"><bold>Nekapāvuraṇā</bold>ti (cūḷava. 264) na ekapāvuraṇā. <bold>Tuvaṭṭayu</bold>nti nipajjeyyuṃ. Kiṃ vuttaṃ hoti? Yadi ekapāvuraṇā vā ekattharaṇā vā ekamañce vā tuvaṭṭeyyuṃ, na vaṭṭati, dukkaṭaṃ hotīti vuttaṃ hoti. Ekamhi (cūḷava. aṭṭha. 264) vā bhājane na bhuñjeyyunti sambandho.</paragraph>
<paragraph line="499" number="340">Caturaṅgulato (cūḷava. 282; cūḷava. aṭṭha. 282) ūnaṃ dantakaṭṭhaṃ na khādeyyāti sambandho. <bold>Adhikaṭṭhaṅgula</bold>nti aṭṭhaṅgulato adhikaṃ. <bold>Tathā</bold>ti na khādeyyāti attho. Akallako (cūḷava. 289) lasuṇaṃ na khādeyya.</paragraph>
<paragraph line="500" number="341">Hīnehi (pāci. 31 ādayo) vā ukkaṭṭhehi vā jātiādīhi eva ukkaṭṭhaṃ vā hīnaṃ vā ‘‘caṇḍālosī’’tiādinā nayena <bold>ujuṃ vā</bold>‘‘santi vā idhekacce caṇḍālā, venā, nesādā’’tiādinā nayena <bold>aññāpadesena</bold>vā upasampannaṃ vā anupasampannaṃ vā akkosādhippāyaṃ vinā kevalaṃ <bold>davā</bold>dhippāyena <bold>vade, dubbhāsita</bold>nti attho.</paragraph>
<paragraph line="501" number="342">Nakhe <pageBreak edition="M" number="0.0183" />vā kese vā nāsalome (cūḷava. 275) vā dīghe na dhārayeti sambandho. ‘‘Anujānāmi, bhikkhave, maṃsappamāṇena nakhe chinditu’’nti (cūḷava. 274) ca ‘‘anujānāmi, bhikkhave, dumāsikaṃ vā duvaṅgulaṃ vā’’ti (cūḷava. 246) ca vuttaṃ. <bold>Na labbhaṃ vīsatimaṭṭha</bold>nti ettha ekanakhampi maṭṭhaṃ kātuṃ na vaṭṭati eva. ‘‘Na bhikkhave vīsatimaṭṭhaṃ kārāpetabbaṃ. Yo kārāpeyya, āpatti dukkaṭassa (cūḷava. 274). Anujānāmi, bhikkhave, malamattaṃ apakaḍḍhitu’’nti (cūḷava. 274) hi vuttaṃ. Tasmā nakhato malamattaṃ apakaḍḍhituṃ vaṭṭati. <bold>Sambādhe lomahāraṇa</bold>nti ettha <bold>sambādho</bold>nāma ubho upakacchakā muttakaraṇañca. ‘‘Anujānāmi, bhikkhave, ābādhapaccayā sambādhe lomaṃ saṃharāpetu’’nti (cūḷava. 275) hi vuttaṃ.</paragraph>
<paragraph line="502" number="343"><bold>Yathāvuḍḍha</bold>nti <pageBreak edition="V" number="0.0168" />vuḍḍhapaṭipāṭiyā laddhabbaṃ. <bold>Na bādheyyā</bold>ti na vāreyya. <bold>Saṅghuddiṭṭhaṃvā</bold>ti upāsakādīhi yathāvuḍḍhaṃ ‘‘ayyā paribhuñjantū’’ti nissajjitvāva dinnaṃ senāsanādi. ‘‘Na bhikkhave uddissakatampi yathāvuḍḍhaṃ paṭibāhitabbaṃ. Yo paṭibāheyya, āpatti dukkaṭassā’’ti (cūḷava. 313) hi vuttaṃ. Adhotapādehi (cūḷava. aṭṭha. 324) vā allapādehi vā nakkameti sambandho. <bold>Sudhotapādakaṃ vāpī</bold>ti dhotapādeheva akkamitabbaṭṭhānaṃ. <bold>Tathevā</bold>ti nakkameyya saupāhanoti attho. ‘‘Na bhikkhave adhotehi pādehi, allehi pādehi, saupāhanena senāsanaṃ akkamitabbaṃ. Yo akkameyya, āpatti dukkaṭassā’’ti (cūḷava. 324), hi vuttaṃ. ‘‘Anujānāmi, bhikkhave, paccattharitvā nipajjitu’’nti (cūḷava. 324) vuttattā paribhaṇḍakataṃ bhūmiṃ vā bhūmattharaṇasenāsanaṃ vā saṅghikaṃ mañcapīṭhaṃ vā attano santakena paccattharaṇena paccattharitvāva nipajjitabbaṃ.</paragraph>
<paragraph line="503" number="344"><bold>Saṅghāṭiyā</bold><pageBreak edition="M" number="0.0184" /><bold>na pallatthe</bold>ti adhiṭṭhitacīvarena vihāre vā antaraghare vā pallatthikā na kātabbāti attho. Parikammakataṃ (cūḷava. aṭṭha. 324) <bold>bhittiādiṃ</bold>na apassaye. ‘‘Na bhikkhave parikammakatā bhitti apassetabbā. Yo apasseyya, āpatti dukkaṭassā’’ti (cūḷava. 324) hi vuttaṃ. Tasmā setabhitti vā cittakammakatā vā bhitti na apassayitabbā. Na kevalaṃ bhittiyeva, parikammakatā dvārakavāṭavātapānatthambhādayopi na apassayitabbā. Etthapi lomagaṇanāya eva āpattiyo veditabbā. <bold>Sante udake no na ācame</bold>ti (cūḷava. 373; cūḷava. aṭṭha. 373) no na ācametuṃ, udakasuddhiṃ akātuṃ na vaṭṭatīti attho. <bold>Sante</bold>ti vacanena asante anāpattīti dīpeti.</paragraph>
<paragraph line="504" number="345"><bold>Akappiyasamādāne</bold>ti bhikkhuṃ vā sāmaṇerādike sesasahadhammike vā akappiye niyojentassa dukkaṭameva. ‘‘Na, bhikkhave, pabbajitena akappiye samādapetabbaṃ. Yo samādapeyya, āpatti dukkaṭassā’’ti (mahāva. 303) hi vuttaṃ. Sabhāgāya (mahāva. aṭṭha. 169) āpattiyā desanāyāti attho. Vatthusabhāgatā idha adhippetā, na āpattisabhāgatā. ‘‘Na bhikkhave sabhāgā āpatti desetabbā. Yo deseyya, āpatti dukkaṭassā’’ti (mahāva. 169) ca ‘‘na bhikkhave sabhāgā āpatti paṭiggahetabbā. Yo paṭiggaṇheyya, āpatti dukkaṭassā’’ti (mahāva. 169) ca vuttaṃ. Vatthusabhāgaṃ āpattiṃ āvi kātumpi na vaṭṭati, tena vuttaṃ <bold>‘‘āvikamme ca dukkaṭa’’</bold>nti. ‘‘Ahaṃ, āvuso, itthannāmaṃ <pageBreak edition="V" number="0.0169" />āpattiṃ āpajjiṃ, taṃ ito vuṭṭhahitvā paṭikarissāmī’’ti aññassa vacanaṃ āvikammaṃnāma.</paragraph>
<paragraph line="505" number="346"><bold>Itarassa</bold><pageBreak edition="M" number="0.0185" /><bold>tū</bold>ti asuddhacittassa.</paragraph>
<paragraph line="506" number="347"><bold>Porisa</bold>nti (cūḷava. aṭṭha. 284) purisappamāṇaṃ abhiruhituṃ vaṭṭatīti attho. ‘‘Anujānāmi, bhikkhave, sati karaṇīye porisaṃ rukkhaṃ abhiruhituṃ, āpadāsu yāvadattha’’nti (cūḷava. 284) hi vuttaṃ.</paragraph>
<paragraph line="507" number="348">Parissāvanaṃ (cūḷava. 259; cūḷava. aṭṭha. 259) vinā aḍḍhayojanaṃ gacchantassa dukkaṭanti sambandho. ‘‘Addhānagamanasamayo nāma aḍḍhayojanaṃ gacchissāmīti bhuñjitabba’’nti (pāci. 218) vuttaṃ, tasmā aḍḍhayojanameva antimaṃ addhānanti veditabbaṃ. Bhikkhuniyā ca mātugāmena ca <bold>saṃvidhānasikkhāpade</bold>‘‘ekaddhānamaggaṃ paṭipajjeyya, antamaso gāmantarampī’’ti (pāci. 182, 413) evaṃ visesetvā vuttattā ‘‘kukkuṭasampāte gāme gāmantare gāmantare āpatti pācittiyassā’’ti (pāci. 183, 414) vuttaṃ, na addhānalakkhaṇena. Yadi gāmantaraparicchedena addhānaṃ vuccati, gaṇabhojanasikkhāpadepi ‘‘addhānagamanasamayo nāma gāmantarampi gacchissāmīti bhuñjitabba’’nti vadeyya, na ca vuttaṃ. Tasmā ‘‘na bhikkhave aparissāvanakena addhāno paṭipajjitabbo. Yo paṭipajjeyya, āpatti dukkaṭassa. Sace na hoti parissāvanaṃ vā dhammakaraṇo vā, saṅghāṭikaṇṇopi adhiṭṭhātabbo iminā parissāvetvā pivissāmī’’ti vuttaṭṭhānepi aḍḍhayojanavaseneva addhānaparicchedo veditabbo. Abhayagirivāsīnaṃ pana ‘‘dvigāvutavasena addhānaparicchedo’’ti pāḷiyaṃ eva atthi. <bold>Yācamānassā</bold>ti yācantassa. ‘‘Na ca bhikkhave addhānappaṭipannena bhikkhunā parissāvanaṃ yāciyamānena na dātabbaṃ. Yo na dadeyya, āpatti dukkaṭassā’’ti hi vuttaṃ.</paragraph>
<paragraph line="508" number="349">Aññatra <pageBreak edition="M" number="0.0186" />ābādhappaccayā kaṇṇanāsādike sesaṅge dukkaṭanti sambandho. Ābādhe sati aṅguliādīni chindituṃ vaṭṭati. Aṅgajātaṃ vā bījāni vā chindituṃ na vaṭṭati eva. Attaghātane <pageBreak edition="V" number="0.0170" />ca dukkaṭanti sambandho. ‘‘Na ca bhikkhave attānaṃ ghātetabbaṃ. Yo ghāteyya, āpatti dukkaṭassā’’ti hi vuttaṃ.</paragraph>
<paragraph line="509" number="350">‘‘Na ca bhikkhave paṭibhānacittaṃ kārāpetabbaṃ itthirūpakaṃ purisarūpakaṃ. Yo kārāpeyya, āpatti dukkaṭassa. Anujānāmi, bhikkhave, mālākammaṃ latākammaṃ makaradantakaṃ pañcapaṭika’’nti (cūḷava. 299) vuttattā <bold>‘‘cittapotthakarūpāni, na kare na ca kāraye’’</bold>ti vuttaṃ. <bold>Bhuñjanta</bold>nti (cūḷava. aṭṭha. 316) vippakatabhojanaṃ. ‘‘Na bhikkhave vippakatabhojano bhikkhu vuṭṭhāpetabbo. Yo vuṭṭhāpeyya, āpatti dukkaṭassā’’ti (cūḷava. 316) hi vuttaṃ.</paragraph>
<paragraph line="510" number="351"><bold>Yānānī</bold>ti vayhaṃ ratho sakaṭaṃ sandamānikādīni gilānassa abhiruhituṃ kappanti, siviko ca kappati. Evaṃ sabbattha. ‘‘Anujānāmi, bhikkhave, gilānassa yānaṃ, purisayuttaṃ hatthavaṭṭakaṃ, sivikaṃ pāṭaṅki’’nti (mahāva. 253) hi vuttaṃ.</paragraph>
<paragraph line="511" number="352"><bold>Dava</bold>nti keḷiṃ. ‘‘Na bhikkhave buddhaṃ vā dhammaṃ vā saṅghaṃ vā ārabbha davo kātabbo. Yo kareyya, āpatti dukkaṭassā’’ti (pāci. 627) hi vuttaṃ. Tasmā ‘‘kiṃ buddho silakabuddho, udāhu paṭibuddho’’ti vā ‘‘kiṃ dhammo godhammo ajadhammo’’ti vā ‘‘kiṃ saṅgho ajasaṅgho migasaṅgho’’ti vā evamādinā nayena yo davaṃ karoti, tassa dukkaṭanti veditabbaṃ. ‘‘Tumhākaṃ <pageBreak edition="M" number="0.0187" />cīvaraṃ dassāma, pattaṃ dassāmā’’tiādinā nayena sāmaṇeraṃ vā upasampannaṃ vā aññassa antamaso dussīlassāpi parisabhūtaṃ attano upaṭṭhākakaraṇatthaṃ upalāḷane dukkaṭanti attho. ‘‘Na bhikkhave aññassa parisā apalāḷetabbā. Yo apalāḷeyya, āpatti dukkaṭassā’’ti hi vuttaṃ.</paragraph>
<paragraph line="512" number="353">Kāyaṃ (cūḷava. 411) vā ūruṃ vā nimittaṃ vā vivaritvā bhikkhunīnaṃ na dassayeti sambandho. Kaddamudakādinā tā bhikkhuniyo na siñceyyāti attho. Na kevalaṃ kaddamudakādikeneva, vippasannaudakarajanakaddamādīsupi yena kenaci osiñcantassa dukkaṭameva.</paragraph>
<paragraph line="513" number="354"><bold>Bāla</bold>nti ettha <bold>bālo</bold>nāma yo ovādaṃ gahetvā pātimokkhuddesakassa ārocetvā pāṭipade <pageBreak edition="V" number="0.0171" />paccāharitabbanti na jānāti. <bold>Gilāno</bold>nāma yo ovādaṃ gahetvā uposathaggaṃ gantvā ārocetuñca paccāharituñca na sakkoti. <bold>Gamiyo</bold>nāma yo paṭidesaṃ gantukāmo.</paragraph>
<paragraph line="514">‘‘Na bhikkhave ovādo na gahetabbo. Yo na gaṇheyya, āpatti dukkaṭassā’’ti (cūḷava. 414) ca ‘‘anujānāmi, bhikkhave, ṭhapetvā bālaṃ, ṭhapetvā gilānaṃ, ṭhapetvā gamikaṃ, avasesehi ovādaṃ gahetu’’nti (cūḷava. 414) ca ‘‘na bhikkhave ovādo na paccāharitabbo. Yo na paccāhareyya, āpatti dukkaṭassā’’ti (pāci. 415) ca vuttattā bhikkhunīhi terasiyaṃ vā cātuddasiyaṃ vā āgantvā ‘‘ayaṃ uposatho cātuddaso’’ti vā ‘‘pannaraso’’ti vā ‘‘kadā ayya uposatho’’ti vā pucchite ‘‘cātuddaso’’ti vā ‘‘pannaraso’’ti vā ‘‘sve bhagini uposatho’’ti <pageBreak edition="M" number="0.0188" />vā ācikkhitabbaṃ. Tāhi bhikkhunīhi uposathadivase āgantvā ‘‘bhikkhunisaṅgho ayya bhikkhusaṅghassa pāde vandati, ovādūpasaṅkamanañca yācati, labhatu kira ayya bhikkhunisaṅgho ovādūpasaṅkamana’’nti evaṃ yācitabbaṃ, taṃ vacanaṃ paṭiggahetvā uposathagge pātimokkhuddesakassa ‘‘bhikkhunisaṅgho, bhante, bhikkhusaṅghassa pāde vandati, ovādūpasaṅkamanañca yācati, labhatu kira, bhante, bhikkhunisaṅgho ovādūpasaṅkamana’’nti ācikkhitabbaṃ. Pātimokkhuddesakenāpi sace tattha bhikkhunovādako atthi, ‘‘itthannāmo bhikkhu bhikkhunovādako sammato, taṃ bhikkhunisaṅgho upasaṅkamatū’’ti vattabbaṃ. Sace natthi, ‘‘ko āyasmā ussahati bhikkhuniyo ovaditu’’nti pucchitvā sace atthi aṭṭhahaṅgehi samannāgato bhikkhu, taṃ tattheva sammannitvā vuttanayeneva ovādappaṭiggāhakassa ārocetabbaṃ. Yadi natthi koci bhikkhu bhikkhunovādako sammato, ‘‘pāsādikena bhikkhunisaṅgho sampādetū’’ti vattabbaṃ. Tena bhikkhunā ‘‘sādhū’’ti sampaṭicchitvā pāṭipade bhikkhunīnaṃ ‘‘natthi koci bhikkhu bhikkhunovādako sammato, pāsādikena bhikkhunisaṅgho sampādetū’’ti vattabbaṃ. Tāhipi ‘‘sādhu ayyā’’ti sampaṭicchitabbaṃ. Iminā nayena gaṇapuggalesupi vacanabhedo veditabbo.</paragraph>
<paragraph line="515" number="355"><bold>Lokāyataṃ</bold>(cūḷava. 286; cūḷava. aṭṭha. 286) nāma vitaṇḍasatthaṃ. ‘‘Na bhikkhave āsittakūpadhāne bhuñjitabbaṃ. Yo bhuñjeyya, āpatti dukkaṭassā’’ti (cūḷava. 264) vuttattā <bold>‘‘peḷāyapi na bhuñjeyyā’’</bold>ti vuttaṃ.</paragraph>
<paragraph line="516" number="356">Gihipārutaṃ <pageBreak edition="V" number="0.0172" />na pārupeyya, gihinivāsanaṃ na nivāseyyāti attho. ‘‘Na bhikkhave gihinivatthaṃ nivāsetabbaṃ hatthisoṇḍakaṃ <pageBreak edition="M" number="0.0189" />macchavāḷakaṃ catukaṇṇakaṃ tālavaṇṭakaṃ satavalikaṃ. Yo nivāseyya, āpatti dukkaṭassā’’ti (cūḷava. 280) hi vuttaṃ. Parimaṇḍalato aññathā pārupanaṃ, sabbametaṃ <bold>gihipārutaṃ</bold>nāma. Taṃ pana na pārupetabbanti attho. <bold>Saṃvelliya</bold>nti ettha kacchaṃ bandhitvā na nivāseyyāti attho. <bold>Dāya</bold>nti (cūḷava. 283; cūḷava. aṭṭha. 283) araññaṃ. Nālimpayeyyāti sambandho.</paragraph>
<paragraph line="517" number="357">Vaḍḍhiñca na payojaye, noñātake nappavārite na yāceti attho. <bold>Aññassā</bold>ti ettha (cūḷava. 420; cūḷava. aṭṭha. 420) ‘‘tumhe paribhuñjathā’’ti niyametvā dinnaṃ sahadhammikānampi dātuṃ na vaṭṭati. Aggaṃ gahetvā vā katipāhaṃ bhutvā vā puna dadeyyāti attho.</paragraph>
<paragraph line="518" number="358"><bold>Uddissa yācane</bold>ti ettha (pāci. aṭṭha. 679) ‘‘amhākaṃ vihāre itthannāmena idañcidañca kata’’nti vā ‘‘karissantī’’ti vā evaṃ uddissa rakkhaṃ yācaneti attho. <bold>Ñatvāñatvā vā</bold>ti evaṃ ‘‘amhehi yāciyamānā imesaṃ daṇḍessantī’’ti tesaṃ daṇḍinaṃ ñatvā vā añatvā vāti attho. Tehi pana <bold>daṇḍite so daṇḍo</bold>uddissa yācantānaṃ <bold>gīvāva</bold>bhaṇḍadeyyaṃ hoti evāti attho. ‘‘Iminā ca iminā ca idañca idañca kataṃ, ettakaṃ daṇḍaṃ gaṇhathā’’ti <bold>sayaṃ daṇḍāpane pana</bold>assa daṇḍassa agghabhedena pārājikathullaccayadukkaṭā ñeyyāti attho.</paragraph>
<paragraph line="519" number="359">Anatthāya assa corassa bhāsiteti sambandho. Rājarājamahāmattādīhi <bold>tassa corassa daṇḍaṃ gaṇhante assa</bold>bhikkhussa <bold>tattakaṃ</bold>gīvāti attho.</paragraph>
<paragraph line="520" number="360">Vighāsaṃ <pageBreak edition="M" number="0.0190" />(pāci. 825-826) vā uccāraṃ vā saṅkāraṃ vā muttaṃ vā pākārakuṭṭānaṃ bahi chaḍḍeyya, dukkaṭanti attho. <bold>Vaḷañje nāvalokiyā</bold>ti imināva avaḷañjanakāle nāvaloketvā chaḍḍetuṃ vaṭṭatīti dīpeti. Na kevalaṃ tattheva, atha kho harite vāpi vīhādināḷikerādiropime chaḍḍentassa dukkaṭamevāti attho.</paragraph>
<paragraph line="521" number="361"><bold>‘‘Upahāraṃ karomā’’ti vutte</bold>ti pucchiteti adhippāyo.</paragraph>
<paragraph line="522" number="362">Kīḷatthaṃ (pāci. 979; pāci. aṭṭha. 978) <pageBreak edition="V" number="0.0173" />kataṃ rājāgāraṃ vā pokkharaṇiṃ vā uyyānaṃ vā cittāgāraṃ vā ārāmaṃ vā daṭṭhuṃ gacchato pade pade dukkaṭanti attho.</paragraph>
<paragraph line="523" number="363">Āsanena (cūḷava. 364) nave na paṭibāheyya, uṇhe (mahāva. 67, 78, 79; cūḷava. 376, 378, 380, 382) cīvaraṃ na nidaheyya. <bold>Gurunā</bold>ti ācariyādinā paṇāmito khamāpeyyāti sambandho.</paragraph>
<paragraph line="524" number="364"><bold>Āpattīhi ca sattahī</bold>ti (vajira. ṭī. pācittiya 26) sattahi āpattīhi bhikkhuṃ parammukhā akkosanena ca ‘‘assaddho appasanno bījabhojī’’tiādinā aññeneva vā akkosanena ca dukkaṭanti adhippāyo.</paragraph>
<paragraph line="525" number="365">Saddhādeyyaṃ (mahāva. aṭṭha. 361) cīvaraṃ vā piṇḍapātaṃ vāti attho. ‘‘Na bhikkhave saddhādeyyaṃ vinipātetabbaṃ. Yo vinipāteyya, āpatti <pageBreak edition="M" number="0.0191" />dukkaṭassā’’ti (mahāva. 361) hi vuttaṃ. ‘‘Anujānāmi, bhikkhave, mātāpitūnaṃ dātu’’nti (mahāva. 361) vuttattā <bold>‘‘labbhaṃ pitūna’’</bold>nti vuttaṃ.</paragraph>
<paragraph line="526" number="366">Vassaṃvuttho aññatrāti sambandho, aññasmiṃ vihāreti attho. <bold>Aññato</bold>ti aññavihārato. ‘‘Na bhikkhave aññatra vassaṃvutthena aññatra cīvarabhāgo sāditabbo. Yo sādiyeyya, āpatti dukkaṭassā’’ti (mahāva. 364) hi vuttaṃ. <bold>Tesa</bold>nti tasmiṃ vihāre taṃ cīvaraṃ bhājetvā gaṇhituṃ yuttānaṃ bhikkhūnaṃ dhuranikkhepato hoti bhaṇḍagghena kāriyoti attho.</paragraph>
<paragraph line="527" number="367">Saha antarena uttaroti <bold>santaruttaro,</bold>gāmaṃ na paviseyyāti attho. ‘‘Na bhikkhave santaruttarena gāmo pavisitabbo. Yo paviseyya, āpatti dukkaṭassā’’ti (mahāva. 362) hi vuttaṃ. <bold>Kallo vā</bold>ti agilāno. Saupāhano gāmaṃ na paviseyyāti sambandho. ‘‘Na bhikkhave cāmaribījanī dhāretabbā. Yo dhāreyya, āpatti dukkaṭassā’’ti (cūḷava. 269), ‘‘anujānāmi, bhikkhave, tisso bījaniyo vākamayaṃ usīramayaṃ morapiñchamaya’’nti (cūḷava. 269) <pageBreak edition="V" number="0.0174" />ca vuttattā <bold>‘‘na dhāreyya cāmarīmakasabījani’’</bold>nti vuttaṃ. Makasabījanī pana dantavisāṇadārudaṇḍakāpi vaṭṭati.</paragraph>
<paragraph line="528" number="368">Ārāmato bahīti sambandho. ‘‘Na bhikkhave chattaṃ dhāretabbaṃ. Yo dhāreyya, āpatti dukkaṭassā’’ti, ‘‘anujānāmi, bhikkhave, gilānassa chatta’’nti ca vuttattā agilāno ārāmato bahi na labhati, cīvaraguttiyādiatthāya agilānopi labhatīti attho.</paragraph>
<paragraph line="529" number="369"><bold>Gāheyya nubhatokāja</bold>nti na gāheyya ubhatokājaṃ. <bold>Ekantarikakājaka</bold>nti ekatokājañca antarakājañca <pageBreak edition="M" number="0.0192" />. Sīsabhāro ca khandhabhāro ca kaṭibhāro ca <bold>sīsakkhandhakaṭibhārā</bold>. ‘‘Na bhikkhave ubhatokājaṃ haritabbaṃ. Yo hareyya, āpatti dukkaṭassā’’ti (cūḷava. 281), ‘‘anujānāmi, bhikkhave, ekatokājaṃ antarakājaṃ sīsabhāraṃ khandhabhāraṃ kaṭibhāraṃ olambaka’’nti (cūḷava. 281) ca vuttattā ubhatokājameva na vaṭṭati, sesāni vaṭṭantīti veditabbā.</paragraph>
<paragraph line="530" number="370"><bold>Anokāsakata</bold>nti (mahāva. 153) yo paṭhamameva ‘‘karohi me āvuso okāsaṃ, ahaṃ taṃ vattukāmo’’ti evaṃ akatokāsaṃ āpattiyā codeyya, tassa dukkaṭaṃ hotīti attho. <bold>Tathā</bold>ti dukkaṭamevāti attho.</paragraph>
<paragraph line="531" number="371"><bold>Pakataṅgulena,</bold>na sugataṅgulenāti attho.</paragraph>
<paragraph line="532" number="372">Mūgabbatādiṃ (mahāva. 209; mahāva. aṭṭha. 209) titthiyabbataṃ yadi gaṇheyya, dukkaṭanti attho. <bold>Ādi</bold>-saddena govatakukkuravatādayo saṅgahitā. <bold>Tathā</bold>ti (mahāva. 303; mahāva. aṭṭha. 303) nhāpitapubbako khurabhaṇḍaṃ yadi parihareyya, dukkaṭamevāti attho.</paragraph>
<paragraph line="533" number="373"><bold>Yaṃ kiñcī</bold>ti (kaṅkhā. aṭṭha. kuṭikārasikkhāpadavaṇṇanā) nhāpitatuṇṇakārakammādi yaṃ kiñci hatthakammanti attho. <bold>Tadanusārato</bold>ti hatthakammayācanānusāratoti attho. Sace evaṃ yācato hatthakammamūlameva deti, taṃ aññassa dāpetvā <pageBreak edition="V" number="0.0175" />kāretuṃ vaṭṭatīti attho. Nikkammaṃ pana hatthakammavasena ayācitvāpi ‘‘ehi imaṃ karohī’’ti kāretuṃ kappatīti attho. <bold>Yaṃ kiñciparasantaka</bold>nti yaṃ kiñci dārutiṇādikaṃ aparasantakaṃ apariggahitaṃ āharāpetuṃ kappatīti adhippāyo.</paragraph>
<paragraph line="534" number="374"><bold>Gihīna</bold>nti <pageBreak edition="M" number="0.0193" />gihīnaṃ santakaṃ. <bold>Gopake</bold>ti rakkhake. Yattakaṃ deti, tattakaṃ gahetuṃ kappatīti attho. <bold>Yathāpariccheda</bold>nti ‘‘divase divase ettakaṃ ucchunāḷikeraṃ ambapakkaṃ tumhe khādathā’’ti paricchinditvā dinnameva tesu dentesu labbhatīti attho.</paragraph>
<paragraph line="535" number="375"><bold>Dvihāpajjeyyā</bold>ti dvīhi āpajjeyya. Katamehi dvīhīti ce, te dassetuṃ <bold>‘‘kāyavācāhī’’</bold>ti vuttaṃ, ‘‘dvīhākārehi āpattiṃ āpajjati, kāyena āpajjati, vācāya āpajjatī’’ti (pari. 322) hi vuttaṃ. Kāyavācāhi āpattiṃ āpajjanto ca chahi ākārehi āpattiṃ āpajjati, tāni dassetuṃ <bold>‘‘alajjiñāṇakukkuccapakatattā’’</bold>tiādimāha. Ettha (pari. 295) pana akappiyabhāvaṃ jānanto eva vītikkamaṃ karonto <bold>alajjitāya</bold>āpajjati nāma. Kappiyākappiyaṃ ajānitvā āpajjanto <bold>aññāṇatāya</bold>. Kappiyaṃ nu kho, no nu kho’’ti saṃsaye uppanne tamabhivitaritvā vītikkamaṃ karonto <bold>kukkuccapakatattā</bold>āpajjati. Sahaseyyādiṃ āpajjanto <bold>satiplavā,</bold>satisammosāti attho. Acchamaṃsaṃ ‘‘sūkaramaṃsa’’nti vā sūkaramaṃsaṃ ‘‘acchamaṃsa’’nti vā khādanto <bold>akappiye kappiyasaññitāya ca kappiye akappiyasaññitāya</bold>ca āpajjatīti veditabbo.</paragraph>
<paragraph line="536" number="376">Alajjitāya vā aññāṇatāya vā āpattiṃ kāyavācāhi chādayeti attho. <bold>Eke vā</bold>ekasmiṃ vā. <bold>Liṅge</bold>ti liṅgaparivattanato. Evaṃ catudhā āpattivuṭṭhānaṃ hotīti attho. Tiṇavatthārakasamathaabbhānādīnaṃ vasena <bold>saṅghe</bold>āpatti vuṭṭhātīti veditabbaṃ nissajjanādīsu gaṇe. Ekassa santike vuṭṭhānaṃ pākaṭameva. ‘‘Yā āpattiyo <pageBreak edition="M" number="0.0194" />bhikkhūnaṃ bhikkhunīhi asādhāraṇā, tāhi āpattīhi anāpattī’’ti (pārā. 69) vacanato liṅgaparivattane āpattivuṭṭhānaṃ ñātabbaṃ.</paragraph>
<paragraph line="537" number="377"><bold>Paccayadvaye</bold>ti cīvare ca piṇḍapāte ca. Na kevalañca ime eva, nimittakammampi na labbhateva, gāthābandhasukhatthaṃ pana na vuttaṃ. Tattha <bold>nimittakammaṃ</bold>nāma yaṃ kiñci <pageBreak edition="V" number="0.0176" />paresaṃ paccayadānasaṃyojanakaṃ kāyavacīkammaṃ. Khādanīyaṃ gahetvā gacchante disvā ‘‘kiṃ khādanīyaṃ labhitthā’’tiādinā nayena tassa pavatti veditabbā. <bold>Parikathā</bold>nāma yathā yathā taṃ labhati, tathā tathā parivattetvā kathanaṃ. ‘‘Etarahi bhikkhū piṇḍapātena kilamantī’’tiādinā nayena tassa pavatti veditabbā. <bold>Obhāso</bold>nāma paccayappaṭisaṃyuttakathā. <bold>Viññatti</bold>pana pākaṭā eva. <bold>Tatiye</bold>ti senāsane. Senāsane pana nimittobhāsaparikathā vaṭṭanti, viññatti eva ekā na vaṭṭati. Tattha <bold>nimittakammaṃ</bold>nāma upāsake disvā senāsanatthaṃ bhūmiparikammakaraṇādi. <bold>Obhāso</bold>nāma ‘‘upāsakā, tumhe kuhiṃ vasathā’’ti ‘‘pāsāde, bhante’’ti vutte ‘‘kiṃ bhikkhūnaṃ pāsādo na vaṭṭatī’’tiādikaṃ vacanaṃ. <bold>Parikathā</bold>nāma ‘‘bhikkhūnaṃ senāsanaṃ sambādha’’nti vacanaṃ. <bold>Sese</bold>ti gilānapaccaye.</paragraph>
<paragraph line="538" number="378"><bold>Na ruhatī</bold>ti na hoti. <bold>Accaye dāna</bold>nti accayadānaṃ. Pañcasu sahadhammikesu yena kenaci kālaṃ karontena ‘‘mamaccayena mayhaṃ parikkhāro upajjhāyassa hotu, ācariyassa hotu, aññassa vā kassaci hotū’’ti vutte tesaṃ na hoti, tasmā vuttaṃ ‘‘na ruhatī’’ti. <bold>Saṅghasseva ca taṃ hotī</bold>ti yadi bhikkhusāmaṇerehi evaṃ vuttaṃ, tasmiṃ matepi bhikkhusaṅghasseva hoti, bhikkhunisikkhamānasāmaṇerīhi <pageBreak edition="M" number="0.0195" />ce vuttaṃ, tasmiṃ mate bhikkhunisaṅghassa taṃ hotīti attho. <bold>Gihīnaṃ pana rūhatī</bold>ti gihīnaṃ pana accayadānaṃ eva sabbesaṃ ruhatīti vuttaṃ hoti.</paragraph>
<paragraph line="539" number="379"><bold>Upassaye</bold>ti bhikkhunivihāre. <bold>Dāyajjo</bold>ti tassa parikkhārassa dāyajjo. <bold>Sesepī</bold>ti sace bhikkhunisikkhamānasāmaṇeriyo bhikkhuvihāre kālaṃ karonti, tāsaṃ parikkhārānaṃ bhikkhusaṅghova dāyajjoti attho.</paragraph>
<paragraph line="540" number="380"><bold>Purimassevā</bold>ti ettha ‘‘imaṃ parikkhāraṃ netvā asukassa dehī’’ti dinnaṃ purimasseva hotīti attho. ‘‘Asukassa dammī’’ti dinnaṃ pana pacchimasseva hoti pariccajitvā dinnattā. Imaṃ vidhiṃ ñatvāva vissāsaggāhaṃ vā gaṇheyya, matakacīvaraṃ vā adhiṭṭheti sambandho. <bold>Matakacīvaraadhiṭṭhānaṃ</bold>nāma ghaṇṭiṃ paharitvā kālaṃ ghosetvā thokaṃ āgametvā sace bhikkhū āgacchanti, tehi saddhiṃ bhājetabbāni, no ce āgacchanti, ‘‘mayhimāni cīvarāni pāpuṇantī’’ti adhiṭṭhātabbāni. Evaṃ adhiṭṭhite sabbāni tasseva honti, ṭhitikā pana na tiṭṭhati. Sace ekekaṃ uddharitvā ‘‘ayaṃ paṭhamabhāgo mayhaṃ pāpuṇāti, ayaṃ dutiyabhāgo’’ti <pageBreak edition="V" number="0.0177" />evaṃ gaṇhāti, gahitāni ca sugahitāni honti, ṭhitikā ca tiṭṭhati. Evaṃ pāpetvā gaṇhantenāpi adhiṭṭhitameva hoti.</paragraph>
<paragraph line="541" number="381">Lohabhaṇḍe paharaṇiṃ ṭhapetvā sabbaṃ kappati, dārubhaṇḍe ca dārujaṃ pattañca pādukañca, pallaṅkañca āsandiñca ṭhapetvā sabbaṃ kappati, mattikāmaye katakañca kumbhakārikañca ṭhapetvā sabbaṃ kappatīti attho. ‘‘Anujānāmi, bhikkhave, ṭhapetvā paharaṇiṃ sabbaṃ lohabhaṇḍaṃ, ṭhapetvā āsandiṃ pallaṅkaṃ dārupattaṃ dārupādukaṃ sabbaṃ dārubhaṇḍaṃ, ṭhapetvā katakañca <pageBreak edition="M" number="0.0196" />kumbhakārikañca sabbaṃ mattikābhaṇḍa’’nti (cūḷava. 293) hi vuttaṃ. Ettha <bold>kataka</bold>nti padumakaṇṇikākārena katamallakanti adhippetaṃ. Dhaniyasseva sabbamattikāmayā kuṭi kumbhakārikanti. Pakiṇṇakavinicchayo.</paragraph>
<centered line="542">Pakiṇṇakaniddesavaṇṇanā niṭṭhitā.</centered>
<subhead line="543">42. Desanāniddesavaṇṇanā</subhead>
<paragraph line="544" number="382">Bhikkhubhāvassa (pārā. aṭṭha. 2.198) yo cāgo, sā pārājikadesanāti attho. Vuttañhetaṃ ‘‘visuddhāpekkhoti gihi vā hotukāmo upāsako vā hotukāmo ārāmiko vā hotukāmo sāmaṇero vā hotukāmo’’ti (pārā. 198). Tasmā gihibhāvādikaṃyeva pārājikaṃ āpannassa visuddhi nāma, aññatarassa visuddhi eva natthi. ‘‘Chādeti jānamāpannaṃ, parivaseyya tāvatā’’tiādinā nayena heṭṭhā vuttavidhiṃ sandhāya <bold>‘‘yathāvuttena vuṭṭhāna’’</bold>nti vuttaṃ.</paragraph>
<paragraph line="545" number="383">Idāni vattabbataṃ sandhāya <bold>‘‘eva’’</bold>nti vuttaṃ.</paragraph>
<paragraph line="546" number="384"><bold>Paṭidesemī</bold>ti ārocemi. Etāni ahaṃ <bold>etānāhaṃ</bold>.</paragraph>
<paragraph line="547" number="386">(Ka) yaṃ <pageBreak edition="V" number="0.0178" />saṅgho gilānassa ticīvarena vippavāsasammutiṃ deti, taṃ aññatrāti attho.</paragraph>
<paragraph line="548">(Kha) <bold>akālacīvaraṃ</bold>(pārā. 500) <pageBreak edition="M" number="0.0197" />nāma ‘‘anatthate kathine ekādasamāse uppannaṃ, atthate kathine sattamāse uppannaṃ, kālepi ādissa dinnaṃ, etaṃ akālacīvaraṃ nāmā’’ti.</paragraph>
<paragraph line="549">(Ga) <bold>purāṇacīvaraṃ</bold>(pārā. 505) nāma ‘‘sakiṃ nivatthampi sakiṃ pārutampī’’ti vuttaṃ. <bold>Aññātikā</bold>nāma mātito vā pitito vā yāva sattamā kulaparivaṭṭā asambandhā. Nisīdanapaccattharaṇadhovāpane dukkaṭaṃ.</paragraph>
<paragraph line="550">(Gha) <bold>aññatra pārivattakā</bold>ti (pārā. 512) ettha harītakīkhaṇḍampi vaṭṭati. <bold>Cīvaraṃ</bold>nāma idha vikappanūpagapacchimato paṭṭhāya adhippetaṃ.</paragraph>
<paragraph line="551">(Ṅa) <bold>aññatra samayā</bold>ti (pārā. 519) ettha ‘‘acchinnacīvaro vā hoti bhikkhu naṭṭhacīvaro vā’’ti evaṃ vuttaṃ samayanti attho.</paragraph>
<paragraph line="552">(Ca) ‘‘santaruttaraparamaṃ tena bhikkhunā tato cīvaraṃ sāditabba’’nti (pārā. 524) vuttattā <bold>‘‘tatuttarī’’</bold>ti vuttaṃ. Ettha pana ‘‘sace tīṇi naṭṭhāni honti, dve sāditabbāni. Dve naṭṭhāni, ekaṃ sāditabbaṃ, ekaṃ naṭṭhaṃ, na kiñci sāditabba’’nti (pārā. 524) vuttaṃ.</paragraph>
<paragraph line="553">(Cha-ja) ‘‘kīdisena te (pārā. 529), bhante, cīvarena attho, kīdisaṃ te cīvaraṃ cetāpemī’’ti evaṃ appavāritoti attho. <bold>Vikappa</bold>nti visiṭṭhakappaṃ adhikavidhānaṃ āpannaṃ. Idha purimaṃ ekassa, dutiyaṃ bahūnaṃ vasena vuttaṃ, ettakaṃ nānattaṃ.</paragraph>
<paragraph line="554">(Jha) <bold>atirekatikkhattu</bold>nti ettha kenaci yaṃ kiñci akappiyavatthuṃ ānetvā ‘‘idaṃ kho me, bhante, āyasmantaṃ uddissa cīvaracetāpannaṃ ābhataṃ, paṭiggaṇhatu āyasmā cīvaracetāpanna’’nti vutte ‘‘na kho mayaṃ, āvuso, cīvaracetāpannaṃ paṭiggaṇhāma, cīvarañca kho mayaṃ paṭiggaṇhāma kālena kappiya’’nti vattabbaṃ. Evaṃ vutte sace so ‘‘atthi koci kappiyakārako’’ti <pageBreak edition="M" number="0.0198" /><pageBreak edition="V" number="0.0179" />vadati, cīvaratthikena ṭhapetvā pañca sahadhammike yo koci uddisitabbo ‘‘eso kho, āvuso, bhikkhūnaṃ veyyāvaccakaro’’ti, ettakameva vattabbaṃ. Evaṃ vutte sace dāyako tassa hatthe akappiyavatthuṃ datvā ‘‘eso ayyassa cīvaraṃ cetāpetvā dassatī’’ti vatvā gacchati, taṃ upasaṅkamitvā dvattikkhattuṃ codetabbo sāretabbo ‘‘attho me, āvuso, cīvarenā’’ti, ettakameva vattabbaṃ, ‘‘dehi me cīvara’’ntiādinā na vattabbaṃ. Evaṃ tikkhattuṃ codanāya taṃ cīvaraṃ labhati, iccetaṃ kusalaṃ. No ce labhati, chakkhattuparamaṃ tuṇhībhūtena ṭhātabbaṃ, na āsane nisīditabbaṃ, na āmisaṃ paṭiggahetabbaṃ, na dhammo bhāsitabbo. ‘‘Kiṃ kāraṇā āgatosī’’ti vutte ‘‘jānāhi, āvuso’’ti ettakameva vattabbaṃ. Sace nisajjādīni karoti, ṭhānaṃ bhañjati. Vattabhedadukkaṭañca āpajjatīti vadanti. Evaṃ pana appaṭipajjitvā atirekatikkhattuṃ codanāya atirekachakkhattuṃ ṭhānena sace nipphādeti, nissaggiyanti attho.</paragraph>
<paragraph line="555">(Ña) <bold>santhataṃ</bold>(pārā. 544) nāma santharitvā kataṃ hoti avāyimaṃ. Ekakosiyaṃsunāpi ce missetvā karoti, nissaggiyaṃ.</paragraph>
<paragraph line="556">(Ṭa) <bold>suddhakāḷakāna</bold>nti (pārā. 547-549) aññehi amissitānanti attho. ‘‘Kāḷakaṃ nāma dve kāḷakāni jātikāḷakaṃ vā rajanakāḷakaṃ vā’’ti vuttaṃ.</paragraph>
<paragraph line="557">(Ṭha) <bold>anādiyitvā…pe… tula</bold>nti (pārā. 554) ettha pana yattakehi eḷakalomehi kattukāmo hoti, tesu dve koṭṭhāsā kāḷakānaṃ, eko odātānaṃ, eko gocariyānaṃ ādātabboti vinicchayo. Ekassāpi kāḷakalomassa atirekabhāge sati nissaggiyameva.</paragraph>
<paragraph line="558">(Ḍa) <bold>ūnakachabbassānī</bold>ti <pageBreak edition="M" number="0.0199" />(pārā. 562) chabbassato orabhāge.</paragraph>
<paragraph line="559">(Ḍha) nisīdanasanthataṃ (pārā. 567) pana kārāpentena purāṇasanthatassa ekapassato vaṭṭaṃ vā caturassaṃ vā chinditvā gahitaṭṭhānaṃ yathā vidatthimattaṃ hoti, evaṃ gahetvā ekadesaṃ vā santharitabbaṃ, vijaṭetvā vā santharitabbaṃ.</paragraph>
<paragraph line="560">(Ta) na <pageBreak edition="V" number="0.0180" />kevalaṃ dhovāpane (pārā. 578) eva nissaggiyaṃ, rajanepi nissaggiyameva.</paragraph>
<paragraph line="561">(Da) rūpiyapaṭiggahaṇasseva (pārā. 589) paṭikkhittattā paṭiggahitaparivattane dosaṃ apassantā katākatādivasena anekavidhaṃ jātarūpaparivattanaṃ karonti, taṃ sandhāya <bold>‘‘nānappakāraka’’</bold>nti vuttaṃ.</paragraph>
<paragraph line="562" number="387-9">Āpattiṃ desetvā pacchā kattabbaṃ dassetuṃ <bold>‘‘athā’’</bold>ti vuttaṃ. <bold>Gihiṃ vade</bold>ti sace tattha āgacchati ārāmiko vā upāsako vā, taṃ vadeyyāti attho. Evaṃ vutto <bold>so</bold>‘‘iminā kiṃ āharāmī’’ti ce vadeyyāti attho. <bold>Avatvāma</bold>nti ‘‘imaṃ vā imaṃ vā āharā’’ti avatvāti attho. <bold>Vade</bold>ti ‘‘kappiyaṃ ācikkhitabba’’nti (pārā. 584, 589) vacanato ‘‘pabbajitānaṃ sappi vā telaṃ vā madhu vā phāṇitaṃ vā vaṭṭatī’’ti evaṃ ācikkhitabbaṃ, ‘‘imaṃ nāma āharā’’ti na vattabbameva. <bold>Dvepete</bold>ti dvepi ete rūpiyapaṭiggāhakañca rūpiyasabyohārikañcāti attho. <bold>Aññenā</bold>ti antamaso ārāmikenāpi laddhabhāgo na kappati eva.</paragraph>
<paragraph line="563" number="390">Antamaso (pārā. aṭṭha. 2.583-4) tannibbattā rukkhacchāyāpi na kappatīti. <bold>Nissaṭṭhaṃ paṭiladdhampī</bold>ti ettha yathā rūpiyasaṃvohāraṃ katvā laddhavatthuto <pageBreak edition="M" number="0.0200" />ābhataṃ na kappati, tathā kosiyamissakasanthatādittayampi na kappati. Na kevalaṃ tasseva, aññesampi na kappateva ‘‘aññena kataṃ paṭilabhitvā paribhuñjati, āpatti dukkaṭassā’’ti (pārā. 545, 550, 555) vuttattā.</paragraph>
<paragraph line="564" number="391">Evaṃ no ce labhetha, <bold>so</bold>ārāmikādiko ‘‘imaṃ chaḍḍehī’’ti <bold>saṃsiyo</bold>vattabboti attho. Evampi no ce labheyya, <bold>sammato</bold>bhikkhu chaḍḍeyyāti attho.</paragraph>
<paragraph line="565" number="392">Paṭiggahitarūpiyañca parivattitarūpiyañca sandhāya <bold>‘‘etānī’’</bold>ti vuttaṃ. <bold>Dutiyapatto</bold>nāma ‘‘ūnapañcabandhanena pattena aññaṃ navaṃ pattaṃ cetāpeyya, nissaggiya’’nti (pārā. 612) vuttapatto. So ca etāni ca saṅghe nissaṭṭhuṃ labbhareti sambandho. ‘‘Saṅghamajjhe nissajjitabbaṃ, bhikkhuparisāya nissajjitabba’’nti (pārā. 584, 589) ca vuttattā na gaṇapuggalānaṃ <pageBreak edition="V" number="0.0181" />nissajjituṃ vaṭṭati. Sesāni pana tīṇi cīvarādivatthūni ‘‘nissajjitabbaṃ saṅghassa vā gaṇassa vā puggalassa vā’’ti vuttattā (pārā. 463) saṅghādīnaṃ nissajjituṃ vaṭṭati. <bold>Bhāsantarenapī</bold>ti pāḷiyā vattuṃ asakkontena damiḷabhāsādīsu aññatarāyapi nissajjituṃ vaṭṭatīti attho.</paragraph>
<paragraph line="566" number="393">(Ka-ga) <bold>nānappakārakaṃ</bold>nāma ‘‘cīvarapiṇḍapātasenāsanagilānapaccayabhesajjaparikkhārā, ‘‘antamaso cuṇṇapiṇḍopi dantakaṭṭhampi dasikasuttampī’’ti (pārā. 595) <bold>pāḷiyaṃ</bold>vuttaṃ. <bold>Cetāpito</bold>ti (pārā. 613) yācitvā gahito.</paragraph>
<paragraph line="567" number="394"><bold>Sammannitvāna pattagāhakaṃ saṅghassa pattanta</bold>nti (pārā. 614; kaṅkhā. aṭṭha. ūnapañcabaddhanasikkhāpadavaṇṇanā) ya antimaṃ pattaṃ, taṃ tassa dāpayeti attho.</paragraph>
<paragraph line="568" number="395">(Kha) <bold>paridahitaṃ</bold><pageBreak edition="M" number="0.0201" /><bold>nissaggiya</bold>nti ettha (pārā. 626-628; pārā. aṭṭha. 2.628) pana ṭhatvā vassikasāṭikāya pariyesanakkhettaṃ karaṇakkhettaṃ nivāsanakkhettaṃ adhiṭṭhānakkhettanti catubbidhaṃ khettañca kucchisamayo piṭṭhisamayoti duvidho samayo ca veditabbo. Kathaṃ? Gimhānamāsesu pacchimamāsassa purimo aḍḍhamāso <bold>pariyesanakkhettaṃ,</bold>pacchimo <bold>karaṇakkhetta</bold>ñca <bold>nivāsanakkhetta</bold>ñca, pariyesitumpi vaṭṭati, adhiṭṭhātuṃ pana na vaṭṭati. Vassikā pana cattāro māsā pariyesanādīnaṃ catunnampi khettaṃ. Ete eva pañca māsā <bold>kucchisamayo</bold>nāma. Itare satta māsā <bold>piṭṭhisamayo,</bold>tattha satuppādakaraṇaṃ na vaṭṭati.</paragraph>
<paragraph line="569">(Ga) <bold>acchinna</bold>nti ettha ‘‘yo pana mama pattacīvarādīni vahanto mayā saddhiṃ carissatī’’ti saññāya cīvaraṃ datvā puna sakasaññāya eva attano veyyāvaccaṃ akarontaṃ disvā acchindati, so imaṃ āpattiṃ āpajjati. Kevalaṃ pariccajitvā dinnaṃ gahetumeva na labhati.</paragraph>
<paragraph line="570">(Gha) <bold>suttaṃ viññāpetvā</bold>ti ettha cīvarakārasamayādīsu cīvarasibbanādīnamatthāya suttaṃ viññāpetvāti attho. Aññathā suttaṃ viññāpetumeva na vaṭṭati. Viññattiyā eva laddha<bold>tantavāyehī</bold>ti <pageBreak edition="V" number="0.0182" />attho. Suttatantavāyānaṃ akappiyabhāve sati dīghato vidatthimatte, tiriyantato hatthamatte vīte nissaggiyaṃ, ekato akappiyapakkhe dukkaṭaṃ.</paragraph>
<paragraph line="571">(Ṅa) <bold>vikappaṃ āpanna</bold>nti (pārā. 643) ‘‘idaṃ kho, āvuso, cīvaraṃ maṃ uddissa viyyati, āyatañca karotha vitthatañcā’’tiādinā adhikaṃ vidhānaṃ āpannanti attho.</paragraph>
<paragraph line="572">(Ca) <bold>accekacīvaraṃ</bold>(pārā. 649-650) nāma senāya gantukāmādīhi dinnaṃ.</paragraph>
<paragraph line="573">(Cha) <bold>atirekachāratta</bold>nti (pārā. 654-655) <pageBreak edition="M" number="0.0202" />chadivasato atirekaṃ. ‘‘Atthatakathinānaṃ vo, bhikkhave, pañca kappissanti, anāmantacāro asamādānacāro gaṇabhojanaṃ yāvadatthacīvaraṃ yo ca tattha cīvaruppādo, so nesaṃ bhavissatī’’ti (mahāva. 306) vuttaānisaṃsesu cīvaramāse asamādānacāraṃ ṭhapetvā sesānisaṃsā labbhanti. Yadi asamādānacāro labbheyya, pāveyyakā bhikkhū vassaṃvutthā okapuṇṇehi cīvarehi na bhagavantaṃ upasaṅkameyyuṃ, yasmā taṃ na labhanti, tasmā cīvaramāsepi ticīvaraṃ ādāya eva bhagavantaṃ upasaṅkamiṃsu. Tasmā veditabbaṃ asamādānacāraparihāraṃ atthatakathinā eva labhanti, na itareti vadanti.</paragraph>
<paragraph line="574" number="397">(Kha) ‘‘ahaṃ, bhante, ekaṃ pāṭidesanīyāpattiṃ, dve, sambahulā pāṭidesanīyāpattiyo āpajji’’nti imaṃ pana yesu potthakesu likhitaṃ, taṃ abhayagirivāsīnaṃ khuddasikkhāvasena dassitaṃ kira. Tattha ‘‘ahaṃ, āyasmā, sambahulā pāṭidesanīyā āpattiyo āpanno, tāyo paṭidesemi. Ahaṃ, āyasmā, ekaṃ pāṭidesanīyaṃ āpattiṃ āpanno, taṃ paṭidesemī’’ti hi vuttaṃ. Amhākaṃ pana evaṃ desanāvidhānaṃ natthi. ‘‘Gārayhaṃ, āvuso, dhammaṃ āpajjiṃ asappāyaṃ pāṭidesanīyaṃ, taṃ paṭidesemī’’ti (pāci. 553) vuttaṃ. <bold>Samantapāsādikāyaṃ</bold>(pāci. 553) ‘‘gārayhaṃ āvuso’tiādi paṭidesetabbākāradassana’’nti vuttaṃ. <bold>Kaṅkhāvitaraṇiya</bold>mpi (kaṅkhā. aṭṭha. paṭhamapāṭidesanīyasikkhāpadavaṇṇanā) ‘‘tassā desetabbākāro gārayhaṃ āvuso’tiādinā nayena sikkhāpade dassitoyevā’’ti vuttattā pāṭhe āgatanayeneva desanāvidhānaṃ veditabbaṃ. Sace dve honti, ‘‘gārayhe, āvuso, dve dhamme āpajjiṃ asappāye pāṭidesanīye, te paṭidesemī’’ti, ‘‘passatha, bhante, te dhamme’’ti <pageBreak edition="M" number="0.0203" />ca ‘‘gārayhe <pageBreak edition="V" number="0.0183" />, āvuso, sambahule dhamme āpajjiṃ asappāye pāṭidesanīye, te paṭidesemī’’ti, ‘‘passatha, bhante, te dhamme’’ti ca evaṃ yathānurūpaṃ desanāvidhānaṃ veditabbaṃ. Sesaṃ vuttappakāramevāti.</paragraph>
<paragraph line="575" number="398"><bold>Adesanāgāminiya</bold>nti (pari. 424 ādayo; pari. aṭṭha. 425) pārājikañca saṅghādisesañca na desayeti attho. <bold>Anāpattiñcā</bold>ti anāpattiṃ eva ‘‘āpatti’’nti na desaye. Lahukāpattimpi pubbe desitaṃ puna na desayeti sambandho, nānāsaṃvāsanissīmaṭṭhitānaṃ santike na desayeti attho. <bold>Catupañcahī</bold>ti ettha samānavassikapavāraṇāyaṃ viya catūhi vā pañcahi vā ekato hutvā ekassa santike na desayeti attho. Dvinnaṃ vā tiṇṇaṃ vā vaṭṭati. Kathaṃ desetabbanti ce? Ekassa santike tīhipi ekato nisīditvā ‘‘ahaṃ, bhante, ekaṃ pācittiyāpattiṃ āpajjiṃ, taṃ tumhamūle paṭidesemī’’ti evaṃ attanā āpannaāpattivasena vutte tena ‘‘passasi, āvuso, taṃ āpatti’’nti evaṃ tikkhattuṃ vutte ‘‘āma, bhante, passāmī’’ti vā ‘‘āmāvuso passāmī’’ti vā vutte puna tena ‘‘āyatiṃ saṃvareyyāthā’’ti vā ‘‘saṃvareyyāsī’’ti vā vutte ‘‘sādhu suṭṭhu saṃvarissāmī’’ti vattabbaṃ, evaṃ desetabbaṃ. <bold>Manasā</bold>ti vacībhedaṃ akatvā kevalaṃ citteneva na desayeti attho. <bold>Apakatattāna</bold>nti antimavatthuṃ ajjhāpannassa vā ukkhittakassa vā uposatho pavāraṇā vā ṭhapitā honti, tassa santike na desayeti attho. <bold>Nānekā</bold>ti nānāpattiyo ‘‘ekā’’ti vatvā na desayeti attho. Ekā pana ‘‘sambahulā’’ti desitā hotīti. Desanāvinicchayo.</paragraph>
<centered line="576">Desanāniddesavaṇṇanā niṭṭhitā.</centered>
<subhead line="577">43. Chandadānaniddesavaṇṇanā</subhead>
<paragraph line="578" number="399">Kammappatte <pageBreak edition="M" number="0.0204" />saṅghe samāgateti sambandho. Etena saṅghe asamāgate chandadānaṃ na ruhatīti dīpitaṃ hotīti vadanti. Etthāyaṃ vicāraṇā – pañcabhikkhuke vihāre ekassa chandapārisuddhiṃ <pageBreak edition="V" number="0.0184" />āharitvā sesānaṃ uposathādikaraṇaṃ anuññātaṃ <bold>pāḷiyaṃ</bold>(pari. 496-497) <bold>aṭṭhakathāyañca</bold>(pari. aṭṭha. 487-488). Tesu eko chandadāyako, eko chandahārako, te muñcitvā na ettha sannipatito saṅgho tiṇṇaṃ samūhabhāvato, tasmā asamāgatepi dātuṃ vaṭṭati. Ārocentena pana samāgate eva ārocetabbaṃ. Idhāpi <bold>‘‘hareyyā’’</bold>ti vuttaṃ, na ‘‘deseyyā’’ti. Tattha chandahārakena saddhiṃ kammappattānaṃ sannipāto veditabbo.</paragraph>
<paragraph line="579" number="400">Idāni chandadānavidhiṃ dassetuṃ <bold>‘‘ekaṃ bhikkhu’’</bold>ntiādimāha (kaṅkhā. aṭṭha. nidānavaṇṇanā).</paragraph>
<paragraph line="580" number="401">(Ka) ‘‘chandaṃ dammī’’ti ettakameva alaṃ, ‘‘hara, ārocehī’’ti imehi kiṃpayojananti ce? Vuccate – ‘‘anujānāmi, bhikkhave, tadahuposathe pārisuddhiṃ dentena chandampidātuṃ, santi saṅghassa karaṇīya’’nti (mahāva. 165) vuttattā bhagavato āṇaṃ karontena <bold>‘‘chandaṃ dammī’’</bold>ti vuttaṃ. ‘‘Chandahārako ce, bhikkhave, dinne chande antarāmagge pakkamati, anāhaṭova hoti chando’’ti (mahāva. 165) vuttattā chandahārakassa aññassa apakkamanatthāya pārisuddhiṃ dentena ‘‘idaṃ karohi evā’’ti āṇāpentena <bold>‘‘chandaṃ me harā’’</bold>ti vuttaṃ. ‘‘Chandahārako ce, bhikkhave, dinne chande saṅghappatto sañcicca nāroceti, āhaṭo hoti chando, chandahārakassa āpatti dukkaṭassā’’ti (mahāva. 165) vuttattā ‘‘yaditvaṃ sañcicca nārocessasi, āpattiṃ āpajjissasi <pageBreak edition="M" number="0.0205" />, ārocehi evā’’ti tassa ācikkhanto <bold>‘‘ārocehī’’</bold>ti āhāti evamettha imesaṃ padānaṃ sappayojanatā veditabbā. Evaṃ pārisuddhidānepīti.</paragraph>
<paragraph line="581" number="402"><bold>Sesakamma</bold>nti yadi saṅgho uposathagge aññaṃ apalokanādikammaṃ karoti, taṃ kammaṃ vibādhati, vikopetīti attho.</paragraph>
<paragraph line="582" number="403"><bold>Dvaya</bold>nti uposathañca sesakammañcāti attho. <bold>Nattano</bold>ti attano uposathaṃ na sampādeti.</paragraph>
<paragraph line="583" number="405">‘‘Ekaṃsaṃ <pageBreak edition="V" number="0.0185" />uttarāsaṅgaṃ karitvā ukkuṭikaṃ nisīditvā’’tiādikaṃ (mahāva. 213) <bold>sabbūpacāraṃ katvānā</bold>ti attho.</paragraph>
<paragraph line="584" number="406">‘‘Itthannāmena pavāraṇā dinnā’’ti <bold>ārocetvā</bold>.</paragraph>
<paragraph line="585" number="408"><bold>Paṭijāneyya nāhaṭā</bold>ti (mahāva. 164-165, 213) pāṭhe na āhaṭāti <bold>nāhaṭā,</bold>āhaṭā na hotīti attho. <bold>Tathā heyyā</bold>ti vibbhamanādīni kareyyāti attho.</paragraph>
<paragraph line="586" number="409">Sutto vā nārocayeyya, āhaṭā hotīti sambandho. <bold>Anāpattivā</bold>ti anāpatti eva. Chandadānavinicchayo.</paragraph>
<centered line="587">Chandadānaniddesavaṇṇanā niṭṭhitā.</centered>
<subhead line="588">44. Uposathaniddesavaṇṇanā</subhead>
<paragraph line="589" number="411"><bold>Suttuddeso</bold>saṅghasseva. <bold>Sesāna</bold>nti dvinnaṃ tiṇṇaṃ vā.</paragraph>
<paragraph line="590" number="412"><bold>Pubbakaraṇe</bold><pageBreak edition="M" number="0.0206" /><bold>pubbakicce, pattakalle samānite</bold>ti sabbapaṭhamaṃ kattabbaṃ <bold>pubbakaraṇaṃ</bold>. Tadanantaraṃ kattabbaṃ <bold>pubbakiccaṃ</bold>nāma. Ettha –</paragraph>
<gatha1 line="591">‘‘Sammajjanī padīpo ca, udakaṃ āsanena ca;</gatha1>
<gathalast line="592">Uposathassa etāni, pubbakaraṇanti vuccati.</gathalast>
<gatha1 line="593">‘‘Chandapārisuddhiutukkhānaṃ, bhikkhugaṇanā ca ovādo;</gatha1>
<gathalast line="594">Uposathassa etāni, pubbakiccanti vuccatī’’ti –. (mahāva. aṭṭha. 168);</gathalast>
<unindented line="595">Evaṃ <pageBreak edition="V" number="0.0186" /><bold>aṭṭhakathāyaṃ</bold>vuttanayena pubbakaraṇañca pubbakiccañca veditabbaṃ.</unindented>
<gatha1 line="596">‘‘Uposatho yāvatikā ca bhikkhū kammappattā,</gatha1>
<gatha2 line="597">Sabhāgāpattiyo ca na vijjanti;</gatha2>
<gatha3 line="598">Vajjanīyā ca puggalā tasmiṃ na honti,</gatha3>
<gathalast line="599">Pattakallanti vuccatī’’ti –. (mahāva. aṭṭha. 168);</gathalast>
<unindented line="600">Vuttavasena pattakalle samānite, pajjiteti attho. ‘‘Pañcime, bhikkhave, pātimokkhuddesā. Nidānaṃ uddisitvā avasesaṃ sutena sāvetabbaṃ, ayaṃ paṭhamo pātimokkhuddeso. Nidānaṃ uddisitvā cattāri pārājikāni uddisitvā avasesaṃ sutena sāvetabbaṃ, ayaṃ dutiyo pātimokkhuddeso. Nidānaṃ uddisitvā cattāri pārājikāni uddisitvā terasa saṅghādisese uddisitvā avasesaṃ sutena sāvetabbaṃ, ayaṃ tatiyo pātimokkhuddeso. Nidānaṃ uddisitvā cattāri pārājikāni uddisitvā terasa saṅghādisese uddisitvā dve aniyate uddisitvā avasesaṃ sutena sāvetabbaṃ, ayaṃ catuttho pātimokkhuddeso. Vitthāreneva pañcamo. Ime kho bhikkhave pañca pātimokkhuddesā’’ti (mahāva. 150) vuttattā so suttuddeso pañcadhā vibhāvitoti attho.</unindented>
<paragraph line="601" number="413"><bold>Vināntarāya</bold>nti (mahāva. 150) <pageBreak edition="M" number="0.0207" />rājantarāyādidasavidhaṃ antarāyaṃ vinā saṅkhepenuddeso vinivārito paṭikkhittoti attho. <bold>Therovā</bold>ti saṅghattherova. <bold>Etthā</bold>ti pañcasu uddesesu. ‘‘Dvīsu vā tīsu vā visadesu therova issaro’’ti <bold>aṭṭhakathāyaṃ</bold>vuttattā avattantepi antarāye saṃkhittena uddisituṃ vaṭṭatīti adhippāyo. Kattha vuttanti ce? ‘‘Yo tattha bhikkhu byatto paṭibalo, tassādheyya’’nti (mahāva. 155) vuttapāḷiyā <bold>aṭṭhakathāyaṃ</bold>‘‘yo tattha bhikkhu byatto paṭibaloti ettha kiñcāpi daharassāpi byattassa pātimokkho anuññāto, atha kho ettha ayamadhippāyo – sace saṅghattherassa pañca vā cattāro vā tayo vā pātimokkhuddesā nāgacchanti, dve pana akhaṇḍā suvisadā vācuggatā honti, therāyattova pātimokkho. Sace pana ettakampi visadaṃ kātuṃ na sakkoti, byattassa bhikkhuno āyattova hotī’’ti attho vutto. Pāḷiyampi vuttameva ‘‘tehi, bhikkhave, bhikkhūhi eko bhikkhu sāmantā <pageBreak edition="V" number="0.0187" />āvāsā sajjukaṃ pāhetabbo ‘gaccha, āvuso, saṃkhittena vā vitthārena vā pātimokkhaṃ pariyāpuṇitvā āgacchā’’’ti (mahāva. 163).</paragraph>
<paragraph line="602" number="414"><bold>Uddisante vā</bold>ti (mahāva. 172) pātimokkhe uddisiyamāne samā vā thokatarā vā yadi āgaccheyyuṃ, uddiṭṭhaṃ suuddiṭṭhaṃ, tehi saddhiṃ nisīditvā avasesakaṃ sotabbanti attho.</paragraph>
<paragraph line="603" number="415"><bold>Uddiṭṭhamatte</bold>(mahāva. 172) <bold>vā sakalāya vā ekaccāya</bold>vā parisāya <bold>vuṭṭhitāya</bold>samā vā thokatarā vā yadi āgaccheyyunti sambandho. <bold>Pārisuddhi</bold>nti pārisuddhiuposathaṃ. <bold>Kareyyesa</bold>nti kareyya esaṃ, etesaṃ santiketi attho. <bold>Bahukātha ce</bold>ti atha bahukā ce, puna āgatā bahukā ceti attho <pageBreak edition="M" number="0.0208" />,. ‘‘Uddissamāne, uddiṭṭhamatte ekaccāya vuṭṭhitāya sakalāya vuṭṭhitāyā’’ti (mahāva. 172) āgatesu sabbavikappesu pubbakiccaṃ katvā puna ādito paṭṭhāya pātimokkhaṃ uddiseti attho.</paragraph>
<paragraph line="604" number="416"><bold>Itarāna</bold>nti āgantukānaṃ. <bold>Sacetaro</bold>ti sace cātuddasikoti attho. <bold>Samānetarenuvattantū</bold>ti samā vā ūnā vā itare āgantukā purimānaṃ āvāsikānaṃ anuvattantūti attho. <bold>Sacedhikā</bold>ti āgantukā sace adhikā, <bold>purimā</bold>āvāsikā <bold>anuvattantū</bold>ti attho. <bold>Sesepyayaṃ nayo</bold>ti ‘‘āgantukānaṃ pannaraso hoti, āvāsikānaṃ cātuddaso’’ti itarepi samathokā āgantukā āvāsikānaṃ anuvattantūtiādinā nayena vinicchayo veditabboti attho.</paragraph>
<paragraph line="605" number="417"><bold>Mūlaṭṭhā</bold>ti āvāsikā. <bold>Samathokānaṃ</bold>āgantukānaṃ. <bold>Sāmaggiṃ dentu kāmato</bold>ti yadi icchanti, dentūti attho.</paragraph>
<paragraph line="606" number="418">No ce denti, āgantukehi bahi gantvāna uposatho kātabboti attho. Anicchāya sāmaggī deyyāti sambandho.</paragraph>
<paragraph line="607" number="419">‘‘Na bhikkhave pātimokkhuddesakena sañcicca na sāvetabbaṃ. Yo na sāveyya, āpatti <pageBreak edition="V" number="0.0188" />dukkaṭassā’’tivuttattā (mahāva. 154) <bold>‘‘sāveyya sutta’’</bold>nti vuttaṃ. ‘‘Anujānāmi, bhikkhave, pātimokkhuddesakena vāyamituṃ kathaṃ sāveyyanti, vāyamantassa anāpattī’’ti (mahāva. 154) vuttattā <bold>‘‘sañcicca assāventassa dukkaṭa’’</bold>nti vuttaṃ.</paragraph>
<paragraph line="608" number="420"><bold>Tathā</bold>ti <pageBreak edition="M" number="0.0209" />dukkaṭanti attho. <bold>Kallo</bold>ti agilāno. <bold>Pesito</bold>ti āṇatto. ‘‘Na bhikkhave therena āṇattena agilānena na sammajjitabbaṃ. Yo na sammajjeyya, āpatti dukkaṭassā’’tiādi (mahāva. 159) vuttaṃ.</paragraph>
<paragraph line="609" number="421-3">Idāni pārisuddhiuposathaṃ dassetuṃ <bold>‘‘sammajjitvā’’</bold>tiādi vuttaṃ. Añjaliṃ (mahāva. 168) paggayhāti sambandho. <bold>Te</bold>ti avasesā dve evaṃ samudīriyā vattabbāti attho. Ekaṃsaṃ uttarāsaṅgādikaraṇavasena samattapubbārambhena te dve bhikkhū navena evamīriyā vattabbāti attho.</paragraph>
<paragraph line="610" number="424-5">Idāni dvīhi kattabbaṃ dassetuṃ <bold>‘‘dvīsu therenā’’</bold>ti vuttaṃ.</paragraph>
<paragraph line="611" number="426">Ettāvatā ‘‘anujānāmi, bhikkhave, catunnaṃ pātimokkhaṃ uddisitu’’nti (mahāva. 168) ca ‘‘anujānāmi, bhikkhave, tiṇṇaṃ pārisuddhiuposathaṃ kātu’’nti (mahāva. 168) ca ‘‘anujānāmi, bhikkhave, dvinnaṃ pārisuddhiuposathaṃ kātu’’nti (mahāva. 168) ca vuttaṃ saṅghuposathañca pārisuddhiuposathañca dassetvā idāni yattha eko bhikkhu viharati, tassa anuññātaṃ adhiṭṭhānuposathaṃ dassetuṃ <bold>‘‘pubbakicca’’</bold>ntiādimāha. Ettha ca <bold>pubbakiccaṃ</bold>nāma sammajjanādikaṃyeva.</paragraph>
<paragraph line="612" number="427">Saṅghuposathapārisuddhiuposathaadhiṭṭhānauposathānaṃ vasena taṃ taṃ uposathaṃ yadi kayirunti sambandho.</paragraph>
<paragraph line="613" number="428">Vagge (mahāva. 173) ca samagge ca ‘‘vaggo’’ti saññino ca ‘‘vaggo nu kho, samaggo nu kho’’ti evaṃ <bold>vimatissa</bold>ca dukkaṭaṃ, ‘‘nassantete vinassantete, ko tehi attho’’ti <pageBreak edition="V" number="0.0189" />evaṃ <pageBreak edition="M" number="0.0210" />anāgatānaṃ bhikkhūnaṃ atthibhāvaṃ ñatvā <bold>bhedādhippāyena</bold>uposathaṃ karoto <bold>thullaccayaṃ</bold>hotīti attho. Tadubhayepi ‘‘samaggo’’ti saññino anāpatti.</paragraph>
<paragraph line="614" number="429-430"><bold>Sesasahadhammikā</bold>nāma bhikkhuṃ ṭhapetvā avasesā cattāro. <bold>Abhabbassā</bold>ti ettha paṇḍakatheyyasaṃvāsaka titthiyapakkantaka tiracchānagata mātughātaka pitughātaka arahantaghātaka bhikkhunidūsaka saṅghabhedaka lohituppādakaubhatobyañjanakā abhabbā gahitā. Ettha pana nāgamāṇavakādayo tiracchānagatapakkhikāti veditabbā. Etesaṃ nisinnaparisāyañca pātimokkhaṃ na uddiseti sambandho.</paragraph>
<paragraph line="615"><bold>Tathā</bold>ti yo pana saṅgho sabhāgāpattiko, sopi na uddise, parivutthena chandenapi na uddiseti attho. Ettha pana catubbidhaṃ pārivāsiyaṃ parisapārivāsiyaṃ rattipārivāsiyaṃ chandapārivāsiyaṃ ajjhāsayapārivāsiyanti.</paragraph>
<paragraph line="616">Ettha pana bhikkhū kenacideva karaṇīyena sannipatitā meghādīhi upaddutā ‘‘anokāsā mayaṃ, aññatra gacchāmā’’ti chandaṃ avissajjetvāva uṭṭhahanti. Idaṃ <bold>parisapārivāsiyaṃ</bold>. Kiñcāpi parisapārivāsiyaṃ, chandassa pana avissaṭṭhattā kammaṃ kātuṃ vaṭṭati.</paragraph>
<paragraph line="617">Punapi bhikkhūnaṃ ‘‘uposathādīni karissāmā’’ti rattiṃ sannipatitvā dhammaṃ suṇantānaṃyeva aruṇo uggacchati. Sace ‘‘cātuddasikaṃ karissāmā’’ti nisinnā, ‘‘pannaraso’’ti kātuṃ vaṭṭati. Sace pannarasikaṃ kātuṃ nisinnā, pāṭipade anuposathe uposathaṃ kātuṃ na vaṭṭati, aññaṃ pana saṅghakiccaṃ kātuṃ vaṭṭati. Idaṃ <bold>rattipārivāsiyaṃ</bold>nāma.</paragraph>
<paragraph line="618">Puna <pageBreak edition="M" number="0.0211" />bhikkhū ‘‘yaṃkiñcideva abbhānādikammaṃ karissāmā’’ti sannipatitā honti, tatreko nakkhattapāṭhako evaṃ vadati ‘‘ajja nakkhattaṃ dāruṇa’’nti, te tassa vacanena chandaṃ vissajjetvā tattheva nisinnā honti. Athañño āgantvā ‘‘kiṃ nakkhattena, karothā’’ti vadati. Idaṃ <bold>chandapārivāsiyañceva ajjhāsayapārivāsiyañca</bold>. Tasmiṃ pārivāsiye puna chandapārisuddhiṃ anānetvā kammaṃ kātuṃ na vaṭṭati. Idaṃ sandhāya <bold>‘‘chandena parivutthenā’’</bold>ti vuttaṃ.</paragraph>
<paragraph line="619" number="431"><bold>Āpanna</bold>māpattiṃ (mahāva. 169; mahāva. aṭṭha. 169) <pageBreak edition="V" number="0.0190" /><bold>adesayitvāna</bold>vā ‘‘ahaṃ, āvuso, itthannāmāya āpattiyā vematiko, yadā nibbematiko bhavissāmi, taṃ āpattiṃ paṭikarissāmī’’ti vatvā <bold>vimatiṃ anāvikatvāna</bold>vā ‘‘na ca bhikkhave anuposathe uposatho kātabbo aññatra saṅghasāmaggiyā’’ti (mahāva. 183) vuttattā <bold>anuposathepi vā kātuṃ na ca kappatī</bold>ti attho.</paragraph>
<paragraph line="620" number="432">‘‘Na ca bhikkhave tadahuposathe sabhikkhukā āvāsā abhikkhuko āvāso vā anāvāso vā gantabbo aññatra saṅghena aññatra antarāyā’’ti (mahāva. 181) vuttattā <bold>‘‘aṭṭhitoposathāvāsā’’</bold>ti (mahāva. aṭṭha. 181) vuttaṃ. <bold>Na vaje na</bold>gacche. <bold>Adhiṭṭhātuṃ sīmameva vāti</bold>sace vihāre uposathaṃ karonti, uposathādhiṭṭhānatthaṃ sīmāpi nadīpi na gantabbā. Sace panettha koci bhikkhu hoti, tassa santikaṃ gantuṃ vaṭṭati. Vissaṭṭhauposathāpi āvāsā gantuṃ vaṭṭati, evaṃ gato adhiṭṭhātumpi labhatīti. Uposathavinicchayo.</paragraph>
<centered line="621">Uposathaniddesavaṇṇanā niṭṭhitā.</centered>
<subhead line="622">45. Pavāraṇāniddesavaṇṇanā</subhead>
<paragraph line="623" number="433">‘‘Anujānāmi <pageBreak edition="M" number="0.0212" />, bhikkhave, pañcannaṃ saṅghe pavāretu’’nti (mahāva. 215) vuttattā <bold>‘‘sesā saṅghappavāraṇā’’</bold>ti (mahāva. 215 ādayo) vuttā.</paragraph>
<paragraph line="624" number="434"><bold>Ajja pavāraṇā</bold>ti ettha (mahāva. 215 ādayo) pana cātuddasikāya pavāraṇāya ‘‘ajja pavāraṇā cātuddasī’’ti pubbakiccaṃ kātabbaṃ, pannarasiyaṃ ‘‘ajja pavāraṇā pannarasī’’ti.</paragraph>
<paragraph line="625" number="437">Theresu ukkuṭikaṃ nisajja pavārentesu sayaṃ pana navo yāva pavāreti, tāva ukkuṭikova acchatūti attho. ‘‘Na bhikkhave theresu ukkuṭikaṃ nisinnesu pavārayamānesu āsanesu <pageBreak edition="V" number="0.0191" />acchitabbaṃ. Yo accheyya, āpatti dukkaṭassa. Anujānāmi, bhikkhave, tadamantarā ukkuṭikaṃ nisīdituṃ, yāva pavāreti, pavāretvā āsane nisīditu’’nti (mahāva. 211) hi vuttaṃ.</paragraph>
<paragraph line="626" number="440-2">Evaṃ tevācikappavāraṇaṃ dassetvā idāni dvevācikaekavācikasamānavassikappavāraṇāsu kattabbaṃ dassetuṃ <bold>‘‘dānenā’’</bold>tiādimāha. Tattha <bold>dānenā</bold>ti dānena vā. <bold>Dhammasākacchā</bold>ti iminā dhammakathāsuttasaṅgāyanāvinayavinicchayādayo gahitā. Dānena vā dhammasākacchāya vā kalahena vā rattiyā khepitabhāvato tevācikāya okāse asati dasavidhe vā antarāye anurūpato uttiṃ ṭhapetvā pavāreyyāti sambandho.</paragraph>
<paragraph line="627">Idāni yathānurūpato ñatti ṭhapitā, taṃ dassetuṃ <bold>‘‘suṇātu me’’</bold>tiādimāha. <bold>Yathāṭhapitañattiyā</bold>ti ettha sabbasaṅgāhikāceñattiṭhapitā, tevācikadvevācikaekavācikānaṃ vasena pavāretabbaṃ, samānavassikappavāraṇāva ekā na vaṭṭati. Sace ‘‘saṅgho tevācikaṃ pavāreyyā’’ti ṭhapitā, tevācikā <pageBreak edition="M" number="0.0213" />eva vaṭṭati, dvevācikādayo na vaṭṭanti. ‘‘Dvevācikaṃ pavāreyyā’’ti vutte dvevācikañca tevācikañca vaṭṭati, ekavācikasamānavassikā na vaṭṭanti. ‘‘Ekavācikaṃ pavāreyyā’’ti vutte pana samānavassikaṃ ṭhapetvā sesā vaṭṭanti. ‘‘Samānavassika’’nti pana vutte sabbaṃ vaṭṭatīti. <bold>Ādike cettha āhare</bold>ti ettha pavāraṇāyapi pubbe uposathe vutte ‘‘yadi samā āgaccheyyu’’ntiādike <bold>vāre</bold>āhareti attho.</paragraph>
<paragraph line="628" number="443">Idāni vattabbaṃ sandhāya <bold>‘‘eva’’</bold>nti vuttaṃ. Tivaggo ca catuvaggo ca <bold>ticatuvaggo</bold>.</paragraph>
<paragraph line="629" number="450">‘‘Na bhikkhave sāpattikena pavāretabbaṃ. Yo pavāreyya, āpatti dukkaṭassā’’ti (mahāva. 235) vuttattā sāpattikenapi vematikenapi pavāriyamāne āpattiṃ sarantenapi uposathe vuttanayena paṭipajjitabbaṃ. ‘‘Vagge samagge vaggoti-saññino vimatissa vā’’tiādigāthāto paṭṭhāya yāva ‘‘antarāyaṃ va saṅghaṃ vā-dhiṭṭhātuṃ sīmameva vā’’ti avasānagāthā, tāva sesā uposathe vuttā gāthāyoti adhippetā.</paragraph>
<paragraph line="630" number="451"><bold>Pavārite</bold><pageBreak edition="V" number="0.0192" /><bold>cā</bold>ti (mahāva. 213 ādayo) paṭhamapavāraṇāya saṅghamhi pavāriteti adhippāyo. Ettha <bold>avuttho</bold>ti pacchimikāya upagato apariniṭṭhitattā ‘‘avuttho’’ti vuccati.</paragraph>
<paragraph line="631" number="452"><bold>Cātumāsinī</bold>ti kattikapuṇṇamī. Ettha <bold>vutthavassā</bold>nāma pacchimikāya upagatā. Pavāraṇāvinicchayo.</paragraph>
<centered line="632">Pavāraṇāniddesavaṇṇanā niṭṭhitā.</centered>
<subhead line="633">46. Saṃvaraniddesavaṇṇanā</subhead>
<paragraph line="634" number="453"><bold>Cakkhusotādibhedehī</bold>ti (dī. ni. 1.213, 454; ma. ni. 1.411; a. ni. 4.198; dha. sa. 1352-1354; mahāni. 196) <pageBreak edition="M" number="0.0214" />cakkhusotaghānajivhākāyamanasaṅkhātehi chahi indriyehīti attho. <bold>Rūpasaddādigocare</bold>ti rūpasaddagandharasaphoṭṭhabbadhammasaṅkhātesu chasu gocaresūti attho. Ettha pana hatthapādahasitakathitavilokitādibhedaṃ subhākāraṃ gahetvā ayoniso manasi karontassa abhijjhā uppajjati. ‘‘Anatthaṃ me acari, carati, carissatī’’tiādinā (pari. aṭṭha. 329) nayena paṭighanimittaṃ gahetvā ayoniso manasi karontassa byāpādo uppajjati. Ettha pana itthipurisanimittaṃ vā subhanimittādikaṃ kilesavatthubhūtaṃ nimittaṃ aggaṇhitvā diṭṭhe diṭṭhamattādinā paṭipajjitvā asubhanimitte yoniso manasikāraṃ bahulīkarontassa abhijjhāya pahānaṃ hoti. ‘‘Anatthaṃ me acari, taṃ kutettha labbhā’’tiādinā vā mettābhāvanādivasena vā yoniso manasi karontassa byāpādappahānaṃ hoti. Evamidaṃ saṅkhepato rūpādīsu kilesānubandhanimittādiggāhaparivajjanalakkhaṇaṃ indriyasaṃvarasīlanti veditabbaṃ.</paragraph>
<hangnum line="635" number="454"></hangnum>
<gatha1 line="636"><bold>Niggaṇheyyā</bold>ti nivāreyya;</gatha1>
<gatha2 line="637">‘‘Yāni sotāni lokasmiṃ; (Ajitāti bhagavā,)</gatha2>
<gatha3 line="638">Sati tesaṃ nivāraṇaṃ;</gatha3>
<gatha2 line="639">Sotānaṃ saṃvaraṃ brūmi;</gatha2>
<gathalast line="640">Paññāyete pidhiyyare’’ti –. (su. ni. 1041);</gathalast>
<paragraph line="641">Vuttattā <pageBreak edition="V" number="0.0193" /><bold>‘‘satimā sampajāno vā’’</bold>ti vuttaṃ. Ettha pana catubbidhaṃ sampajaññaṃ sātthakasappāyagocaraasammohavasena. Saṃvaravinicchayo.</paragraph>
<centered line="642">Saṃvaraniddesavaṇṇanā niṭṭhitā.</centered>
<subhead line="643">47. Suddhiniddesavaṇṇanā</subhead>
<paragraph line="644" number="455"><bold>Desanā</bold><pageBreak edition="M" number="0.0215" /><bold>saṃvaro eṭṭhi, paccavekkhaṇa bhedato</bold>ti (pārā. aṭṭha. 2.585; visuddhi. 1.19) desanāsuddhi saṃvarasuddhi pariyeṭṭhisuddhi paccavekkhaṇasuddhīti evaṃ catubbidhā suddhīti attho. Idāni tāhi suddhīhi visujjhanake dassetuṃ <bold>‘‘pātimokkhasaṃvarasammata’’</bold>ntiādimāha.</paragraph>
<paragraph line="645" number="456">‘‘Puna evaṃ na karissa’’nti cittādhiṭṭhānasaṃvarā yasmā sujjhati indriyasaṃvaro, tasmā indriyasaṃvaro <bold>‘‘saṃvarasuddhī’’</bold>ti vuttoti sambandho.</paragraph>
<paragraph line="646" number="457"><bold>Pahāyānesana</bold>nti anesanaṃ pahāya dhammena uppādentassa paccayeti pāṭhaseso.</paragraph>
<paragraph line="647" number="458">‘‘Paṭisaṅkhā yoniso cīvaraṃ paṭisevāmi…pe… uppannānaṃ veyyābādhikānaṃ…pe… paramatāyā’’ti (ma. ni. 1.23; a. ni. 6.58) ca evaṃ catūsupi paccayesu yathāvuttapaccavekkhaṇasujjhanāti attho. Ettha pana duvidhaṃ paccavekkhaṇaṃ paṭilābhakāle ca paribhogakāle ca. Paṭilābhakāle hi dhātuvasena vā paṭikkūlavasena vā paccavekkhitvā ṭhapitacīvarādīni tato uttari paribhuñjantassa anavajjova paribhogo, paribhogakālepi. Suddhivinicchayo.</paragraph>
<centered line="648">Suddhiniddesavaṇṇanā niṭṭhitā.</centered>
<subhead line="649">48. Santosaniddesavaṇṇanā</subhead>
<paragraph line="650" number="459">‘‘Cattārimāni <pageBreak edition="V" number="0.0194" />, bhikkhave, appāni ceva sulabhāni ca, tāni ca anavajjāni. Katamāni cattāri? Paṃsukūlaṃ, bhikkhave, cīvarānaṃ appañca sulabhañca, tañca anavajjaṃ. Piṇḍiyālopo, bhikkhave, bhojanānaṃ appañca sulabhañca, tañca anavajjaṃ. Rukkhamūlaṃ <pageBreak edition="M" number="0.0216" />, bhikkhave, senāsanānaṃ appañca sulabhañca, tañca anavajjaṃ. Pūtimuttabhesajjaṃ, bhikkhave, bhesajjānaṃ appañca sulabhañca, tañca anavajjaṃ. Imāni kho, bhikkhave, cattāri appāni ceva sulabhāni ca, tāni ca anavajjānī’’ti (a. ni. 4.27; itivu. 101) vacanato <bold>‘‘appenā’’</bold>tiādi vuttaṃ.</paragraph>
<paragraph line="651"><bold>Santuṭṭho</bold>ti ettha yathālābhayathābalayathāsāruppasantosānaṃ vasena ekekasmiṃ paccaye tayo tayo katvā catūsu paccayesu dvādasa santosā honti. <bold>Mattaññū</bold>ti ettha (ma. ni. aṭṭha. 1.422; saṃ. ni. aṭṭha. 3.4.239; a. ni. aṭṭha. 2.3.16; itivu. aṭṭha. 28; dha. sa. aṭṭha. 124-134) cattāro mattā pariyesanamattā paṭiggahaṇamattā paribhogamattā vissajjanamattāti. Itarītarena yāpento <bold>subharo</bold>nāma. Santosavinicchayo.</paragraph>
<centered line="652">Santosaniddesavaṇṇanā niṭṭhitā.</centered>
<subhead line="653">49. Caturārakkhaniddesavaṇṇanā</subhead>
<paragraph line="654" number="461-2"><bold>Asubha</bold>nti asubhabhāvanā. Ime cattāro caturārakkhā nāmāti adhippāyo. Idāni te dassetuṃ <bold>‘‘ārakattādinā’’</bold>tiādimāha. <bold>Ārakattādinā</bold>ti ettha ārakattā, arīnaṃ arānañca hatattā, paccayādīnaṃ arahattā, pāpakaraṇe rahābhāvāti imehi tāva catūhi kāraṇehi so bhagavā arahanti anussaritabboti attho. Vuttañhetaṃ –</paragraph>
<gatha1 line="655">‘‘Ārakattā <pageBreak edition="V" number="0.0195" />hatattā ca, kilesārīna so muni;</gatha1>
<gatha2 line="656">Hatasaṃsāracakkāro, paccayādīna cāraho;</gatha2>
<gathalast line="657">Na raho karoti pāpāni, arahaṃ tena vuccatī’’ti. (pārā. aṭṭha. 1.1; visuddhi. 1.130);</gathalast>
<paragraph line="658">Bhagavā <pageBreak edition="M" number="0.0217" />pana sabbakilesehi suvidūravidūre ṭhito maggena savāsanakilesānaṃ hatattā, tasmā ‘‘ārakattā araha’’nti vutto. Vuttañhetaṃ –</paragraph>
<gatha1 line="659">‘‘So tato ārakā nāma;</gatha1>
<gatha2 line="660">Yassa yenāsamaṅgitā;</gatha2>
<gatha3 line="661">Asamaṅgī ca dosehi,</gatha3>
<gathalast line="662">Nātho tenārahaṃ mato’’ti. (visuddhi. 1.125);</gathalast>
<paragraph line="663">Bhagavatā pana sabbakilesārayo hatā, tasmā ‘‘arīnaṃ hatattāpi araha’’nti vutto. Vuttañhetaṃ –</paragraph>
<gatha1 line="664">‘‘Yasmā rāgādisaṅkhātā, sabbepi arayo hatā;</gatha1>
<gathalast line="665">Paññāsatthena nāthena, tasmāpi arahaṃ mato’’ti. (visuddhi. 1.126);</gathalast>
<paragraph line="666">Yaṃ panetaṃ avijjābhavataṇhāmayanābhipuññābhisaṅkhāraapuññābhisaṅkhāraāneñjābhisaṅkhārāraṃ jarāmaraṇanemi ‘‘āsavasamudayā avijjāsamudayo’’ti (ma. ni. 1.103) vacanato āsavasamudayamayena akkhena vijjhitvā tibhavarathe yojitaṃ anādikālappavattaṃ saṃsāracakkaṃ, tassa bhagavato bodhirukkhamūle sammappadhānavīriyapādehi catupārisuddhisīlapathaviyaṃ patiṭṭhāya saddhāhatthena kammakkhayakarañāṇapharasuṃ gahetvā sabbe arā hatā. Tasmā ‘‘arānaṃ hatattā araha’’nti vutto. Vuttañhetaṃ –</paragraph>
<gatha1 line="667">‘‘Arā saṃsāracakkassa, hatā ñāṇāsinā yato;</gatha1>
<gathalast line="668">Lokanāthena tenesa, arahanti pavuccatī’’ti. (visuddhi. 1.128);</gathalast>
<paragraph line="669">Aggadakkhiṇeyyattā <pageBreak edition="V" number="0.0196" />cīvarādīnaṃ paccayānaṃ uttamapūjāya ca yutto bhagavā, tasmā ‘‘paccayādīnaṃ arahattā ca araha’’nti vuccati. Vuttañhetaṃ –</paragraph>
<gatha1 line="670">‘‘Pūjāvisesaṃ <pageBreak edition="M" number="0.0218" />saha paccayehi,</gatha1>
<gatha2 line="671">Yasmā ayaṃ arahati lokanātho;</gatha2>
<gatha3 line="672">Atthānurūpaṃ arahanti loke,</gatha3>
<gathalast line="673">Tasmā jino arahati nāmameta’’nti. (visuddhi. 1.129);</gathalast>
<paragraph line="674">Yathā loke keci paṇḍitamānino asilokabhayena raho pāpāni karonti, tathā bhagavā kadācipi na karoti, tasmā ‘‘pāpakaraṇe rahābhāvā ca araha’’nti vuccati. Vuttañhetaṃ –</paragraph>
<gatha1 line="675">‘‘Yasmā natthi raho nāma, pāpakammesu tādino;</gatha1>
<gathalast line="676">Rahābhāvena tenesa, arahaṃ iti vissuto’’ti. (visuddhi. 1.130) –</gathalast>
<unindented line="677">Evaṃ ārakattādinā arahanti bhāvetabbaṃ.</unindented>
<paragraph line="678">Sammā sāmañca sabbadhammānaṃ buddhattā pana sammāsambuddho. <bold>Sammā</bold>ti ñāyeneva, abhiññeyye dhamme abhiññeyyato pariññeyye dhamme pariññeyyato pahātabbe dhamme pahātabbato sacchikātabbe dhamme sacchikātabbato bhāvetabbe dhamme bhāvetabbato evāti attho. <bold>Sāmañcā</bold>ti attanāva. Vuttañhetaṃ –</paragraph>
<gatha1 line="679">‘‘Abhiññeyyaṃ abhiññātaṃ, bhāvetabbañca bhāvitaṃ;</gatha1>
<gathalast line="680">Pahātabbaṃ pahīnaṃ me, tasmā buddhosmi brāhmaṇā’’ti. (ma. ni. 2.399; su. ni. 563);</gathalast>
<paragraph line="681">‘‘Itipi so bhagavā arahaṃ sammāsambuddho vijjācaraṇasampanno sugato lokavidū anuttaro purisadammasārathi satthādevamanussānaṃ buddho bhagavā’’ti evaṃ vutte <bold>navabhede bhagavato guṇe yā punappunaṃ</bold>uppajjanato satiyeva <bold>anussati,</bold>pavattitabbaṭṭhānamhiyeva vā pavattattā saddhāpabbajitassa <pageBreak edition="V" number="0.0197" />kulaputtassa anurūpā satīti anussati, buddhaṃ ārabbha uppannā anussati <bold>buddhānussati,</bold>yā evaṃ navavidhena pavattā sati <pageBreak edition="M" number="0.0219" />, sā buddhānussati nāmāti attho. Sabbākārena pana ācariyena buddhaghosena buddhānussati <bold>visuddhimagge</bold>(visuddhi. 1.123 ādayo) vuttā, atthikena pana tato paccāsīsitabbā.</paragraph>
<paragraph line="682" number="463-4">Caturārakkhāya sāyaṃpātaṃ bhāvetabbattā mettābhāvanaṃ dassentena therena sabbatthakakammaṭṭhānabhāvanāvasena dassitāti veditabbā. Itarathā ‘‘attānaṃ upamaṃ katvā, na haneyya na ghātaye’’ti (dha. pa. 129-130) vacanato sabbapaṭhamaṃ ‘‘ahaṃ sukhito homi, avero’’tiādinā nayena bhāvetvāva attani cittaṃ niparibandhamānaṃ katvā pacchā ācariyupajjhāyādīsu kamena bhāvetabbā. Attani pana appanā na hoti. Gocaragāmamhi issare janeti sambandho. <bold>Tatthā</bold>ti (pārā. aṭṭha. 2.165) gocaragāme. Sīmaṭṭhasaṅghato paṭṭhāya <bold>paricchijja paricchijjā</bold>ti attho. Evaṃ mettaṃ bhāvento bhikkhusaṅghe mettāya sahavāsīnaṃ muducittaṃ janeti, athassa sukhasaṃvāsatā hoti. Sīmaṭṭhakadevatāsu mettāya mudukatacittāhi devatāhi dhammikāya rakkhāya susaṃvihitarakkho hoti. Gocaragāmamhi issarajane mettāya mudukatacittasantānehi issarehi dhammikāya rakkhāya surakkhitaparikkhāro hoti. Tattha manusse mettāya pasāditacittehi tehi aparibhūto hutvā vicarati. Sabbasattesu mettāya sabbattha appaṭihatacāro hoti.</paragraph>
<paragraph line="683" number="465-6">Vaṇṇato ca saṇṭhānato ca okāsato ca disato ca paricchedato ca kesādikoṭṭhāse vavatthapetvāti sambandho. Ettha <bold>vaṇṇato</bold>ti (visuddhi. 1.110) kesādīnaṃ vaṇṇato. <bold>Saṇṭhānato</bold>ti tesaṃyeva saṇṭhānato. <bold>Okāsato</bold>ti ‘‘ayaṃ koṭṭhāso imasmiṃ nāma okāse patiṭṭhito’’ti evaṃ tassa tassa okāsato. <bold>Disato</bold>ti <pageBreak edition="M" number="0.0220" />imasmiṃ sarīre nābhito uddhaṃ uparimā disā, adho heṭṭhimā disā, tasmā ‘‘ayaṃ koṭṭhāso imissā nāma disāyā’’ti disā vavatthapetabbā. <bold>Paricchedato</bold>ti sabhāgaparicchedato visabhāgaparicchedatoti dve paricchedā. Tattha ‘‘ayaṃ koṭṭhāso heṭṭhā ca upari ca tiriyañca iminā nāma paricchedo’’ti evaṃ sabhāgaparicchedo veditabbo. ‘‘Kesā na lomā, lomā na kesā’’ti evaṃ amissakavasena visabhāgaparicchedo.</paragraph>
<paragraph line="684">Evaṃ <pageBreak edition="V" number="0.0198" />pañcahi ākārehi vavatthānākāraṃ dassetvā idāni manasi karontena evaṃ manasi kātabbanti taṃ dassetuṃ <bold>‘‘anupubbato’’</bold>tiādimāha. Tattha <bold>anupubbato</bold>ti sajjhāyakaraṇakālato paṭṭhāya ‘‘kesā nakhā’’ti evaṃ ekantarikāya vā ‘‘lomā kesā’’ti evaṃ uppaṭipāṭiyā vā na manasi kātabbaṃ, atha kho ‘‘kesā lomā’’tiādinā nayena anupaṭipāṭiyā manasi kātabbaṃ, anupaṭipāṭiyā manasi karontenāpi nātisīghaṃ nātisaṇikaṃ manasi kātabbaṃ, bahiddhā puthuttārammaṇe cetaso vikkhepo paṭibāhitabbo. ‘‘Paṇṇattiṃ samatikkamma, muñcantassānupubbato’’ti pāṭho gahetabbo. Evañhi sati bhāvanākkamena attho suviññeyyo hoti. ‘‘Kesā lomā’’tiādipaññattiṃ amanasikatvā paṭikkūlabhāvena evaṃ cittaṃ ṭhapetabbaṃ. <bold>Muñcantassānupubbato</bold>ti yo yo koṭṭhāso āpāthaṃ nāgacchati, taṃ taṃ anupubbato muñcantassāti attho.</paragraph>
<paragraph line="685" number="467">Idāni yathā paṭikkūlamanasikāro kātabbo, taṃ dassetuṃ <bold>‘‘vaṇṇaāsayasaṇṭhānā’’</bold>tiādimāha. Etehi vaṇṇādīhi koṭṭhāsehi paṭikkūlāti bhāvanāti sambandho. Ettha (vibha. aṭṭha. 356; visuddhi. 1.178) kesā tāva vaṇṇatopi paṭikkūlā. Tathā <pageBreak edition="M" number="0.0221" />hi yāgubhattādīsu kesavaṇṇaṃ kiñci disvā jigucchanti. Saṇṭhānatopi paṭikkūlā. Tathā hi rattiṃ bhuñjantā kesasaṇṭhānaṃ makacivākādikaṃ chupitvā jigucchanti. Telamakkhanādivirahitānañca aggimhi pakkhittānañca gandho ativiya paṭikkūloti gandhatopi paṭikkūlā. Asuciṭṭhāne jātasūpeyyapaṇṇaṃ viya pubbalohitamuttakarīsapittasemhādinissandena jātattā āsayatopi paṭikkūlā. Gūtharāsimhi uṭṭhitakaṇṇikaṃ viya ekatiṃsakoṭṭhāsarāsimhi jātattā okāsatopi paṭikkūlā. Uddhumātakaṃ vinīlakaṃ vipubbakaṃ vicchiddakaṃ vikkhāyitakaṃ vikkhittakaṃ hatavikkhittakaṃ lohitakaṃ puḷavakaṃ aṭṭhikanti imesu uddhumātakādīsu vatthūsu asubhākāraṃ gahetvā pavattā bhāvanā vā asubhaṃ nāmāti attho.</paragraph>
<paragraph line="686" number="468">Yaṃ panetaṃ arahantānaṃ vaṭṭadukkhasamucchedasaṅkhātaṃ samucchedamaraṇaṃ (visuddhi. 1.167), saṅkhārānaṃ khaṇabhaṅgasaṅkhātaṃ khaṇikamaraṇaṃ, ‘‘rukkho mato, lohaṃ mata’’ntiādi sammutimaraṇañca, na taṃ idha adhippetaṃ. Idha pana <bold>maraṇa</bold>nti ekabhavapariyāpannassa jīvitindriyassa upacchedo adhippeto. Tampi kālamaraṇaṃ akālamaraṇanti duvidhaṃ hoti. Tattha kālamaraṇaṃ puññakkhayena vā āyukkhayena vā ubhayakkhayena vā hoti, akālamaraṇaṃ upapīḷakaupacchedakakammavasena <pageBreak edition="V" number="0.0199" />. ‘‘Maraṇaṃ me bhavissatī’’ti vā ‘‘jīvitaṃ ucchijjissatī’’ti vā ‘‘maraṇaṃ maraṇa’’nti vā yoniso bhāvayitvānāti sambandho.</paragraph>
<paragraph line="687" number="469-70">Yassa pana ettāvatā upacārajjhānaṃ na uppajjati, tena vadhakapaccupaṭṭhānato sampattivipattito upasaṃharaṇato kāyabahusādhāraṇato āyudubbalato animittato addhānaparicchedato khaṇaparittatoti imehi aṭṭhahi ākārehi maraṇaṃ anussaritabbaṃ, idāni <pageBreak edition="M" number="0.0222" />te dassetuṃ <bold>‘‘vadhakassevupaṭṭhāna’’</bold>ntiādimāha. Asiṃ ukkhipitvā sīsaṃ chindituṃ ṭhitavadhako viya maraṇaṃ paccupaṭṭhitamevāti bhāvanā maraṇassati nāmāti sambandho. Evaṃ sabbattha. Sabbaṃ ārogyaṃ byādhipariyosānaṃ, sabbaṃ yobbanaṃ jarāpariyosānaṃ, sabbaṃ jīvitaṃ maraṇapariyosānaṃ, tasmā ‘‘ayaṃ yobbanādikāyasampatti tāvadeva sobhati, yāva maraṇasaṅkhātā vipatti na bhavissatī’’ti evamādinā sampattivipattito ca, sattahākārehi upasaṃharaṇato maraṇaṃ anussaritabbaṃ yasamahattato puññamahattato thāmamahattato iddhimahattato paññāmahattato paccekabuddhato sammāsambuddhatoti. Tattha ‘‘idaṃ maraṇaṃ nāma mahāyasānaṃ mahāparivārānaṃ mahāsammatamandhātādīnampi upari patati, kimaṅgaṃ pana mayhaṃ upari na patissatī’’ti evaṃ yasamahattato,</paragraph>
<gatha1 line="688">‘‘Jotiko jaṭilo uggo,</gatha1>
<gatha2 line="689">Meṇḍako atha puṇṇako;</gatha2>
<gatha3 line="690">Ete caññe ca ye loke,</gatha3>
<gatha2 line="691">Mahāpuññāti vissutā;</gatha2>
<gatha3 line="692">Sabbe maraṇamāpannā,</gatha3>
<gathalast line="693">Mādisesu kathāva kā’’ti. –</gathalast>
<unindented line="694">Evaṃ puññamahattato,</unindented>
<gatha1 line="695">‘‘Vāsudevo baladevo, bhīmasenādayo mahā;</gatha1>
<gathalast line="696">Balā maccuvasaṃ pattā, mādisesu kathāva kā’’ti. –</gathalast>
<unindented line="697">Evaṃ <pageBreak edition="V" number="0.0200" />thāmamahattato,</unindented>
<paragraph line="698">‘‘Mahāmoggallānādīnaṃ mahiddhikānampi upari patati, mādisesu kathāva kā’’ti evaṃ iddhimahattato, ‘‘sāriputtādīnaṃ mahāpaññānampi upari patati, mādisesu kathāva kā’’ti <pageBreak edition="M" number="0.0223" />evaṃ paññāmahattato. Evaṃ itaresampi paccekabuddhasammāsambuddhānampi mahantabhāvaṃ cintetvā ‘‘tesampi upari maraṇaṃ patati, kimaṅgaṃ pana mayhaṃ upari na patissatī’’ti evaṃ <bold>upasaṃharaṇato</bold>ca, ‘‘ayaṃ kāyo bahusādhāraṇo ajjhattikānaṃyeva anekasatānaṃ rogānaṃ bāhirānaṃ ahivicchikādīnañcā’’ti <bold>kāyabahusādhāraṇato</bold>ca, ‘‘assāsapassāsapaṭibaddhaṃ jīvita’’ntiādinā nayena <bold>āyudubbalato</bold>ca,</paragraph>
<gatha1 line="699">‘‘Jīvitaṃ byādhi kālo ca,</gatha1>
<gatha2 line="700">Dehanikkhepanaṃ gati;</gatha2>
<gatha3 line="701">Pañcete jīvalokasmiṃ;</gatha3>
<gathalast line="702">Animittā na nāyare’’ti. (saṃ. ni. aṭṭha. 1.1.20; jā. aṭṭha. 2.2.34) –</gathalast>
<unindented line="703">Evaṃ <bold>kālavavatthānassa abhāvato</bold>ca, ‘‘yo, bhikkhave, ciraṃ jīvati, so vassasataṃ jīvati appaṃ vā bhiyyo’’ti (saṃ. ni. 1.145) vuttattā evamādinā nayena <bold>addhānassa paricchedā</bold>ca bhāvanā maraṇassati nāmāti attho. Khaṇaparittato ca maraṇassati bhāvetabbā.</unindented>
<gatha1 line="704">‘‘Jīvitaṃ attabhāvo ca,</gatha1>
<gatha2 line="705">Sukhadukkhā ca kevalā;</gatha2>
<gatha3 line="706">Ekacittasamāyuttā,</gatha3>
<gathalast line="707">Lahu so vattate khaṇo’’ti. (visuddhi. 1.176) –</gathalast>
<unindented line="708">Hi vuttaṃ. Caturārakkhavinicchayo.</unindented>
<centered line="709">Caturārakkhaniddesavaṇṇanā niṭṭhitā.</centered>
<subhead line="710">50. Vipassanāniddesavaṇṇanā</subhead>
<paragraph line="711" number="471-2"><bold>Nāmarūpaṃ</bold><pageBreak edition="M" number="0.0224" /><pageBreak edition="V" number="0.0201" /><bold>pariggayhā</bold>ti ettha (visuddhi. 2.662 ādayo) nāmarūpapariggahaṃ kātukāmena tāva ṭhapetvā nevasaññānāsaññāyatanaṃ avasesesu yaṃ kiñci jhānaṃ samāpajjitvā vuṭṭhāya vitakkādīni jhānaṅgāni ca taṃsampayutte ca phassādayo dhamme lakkhaṇarasapaccupaṭṭhānapadaṭṭhānavasena paricchinditvā ‘‘sabbametaṃ ārammaṇābhimukhaṃ namanato namanaṭṭhena nāma’’nti vavatthapetabbaṃ. Tato tassa paccayaṃ pariyesanto ‘‘hadayavatthuṃ nissāya vattatī’’ti passati, puna vatthussa paccayabhūtāni ca upādārūpāni ca passitvā ‘‘idaṃ sabbaṃ ruppanato vikārāpattito rūpa’’nti pariggaṇhāti. Puna tadubhayaṃ ‘‘namanalakkhaṇaṃ nāmaṃ, ruppanalakkhaṇaṃ rūpa’’nti evaṃ saṅkhepato nāmarūpaṃ vavatthapeti. Idaṃ sabbaṃ samathayānikavasena vuttaṃ. Vipassanāyāniko pana catudhātuvavatthānamukhena bhūtupādāyarūpāni paricchinditvā ‘‘sabbametaṃ ruppanato rūpa’’nti passati. Tato evaṃ paricchinnarūpassa cakkhādīni nissāya pavattamānā arūpadhammāpi āpāthamāgacchanti. Tato sabbepi te arūpadhamme namanalakkhaṇena ekato katvā ‘‘etaṃ nāma’’nti passati. So ‘‘idaṃ nāmaṃ, idaṃ rūpa’’nti dvedhā vavatthapeti. Evaṃ vavatthapetvā ‘‘nāmarūpato uddhaṃ añño satto vā puggalo vā poso vā devo vā brahmā vā natthī’’ti passati.</paragraph>
<gatha1 line="712">Yathāhi aṅgasambhārā, hoti saddo ratho iti;</gatha1>
<gathalast line="713">Evaṃ khandhesu santesu, hoti sattoti sammuti. (saṃ. ni. 1.171);</gathalast>
<paragraph line="714">Evameva pañcasu upādānakkhandhesu sati satto, puggaloti vā vohāramatto hotīti evamādinā nayena nāmarūpānaṃ yāthāvadassanasaṅkhātena diṭṭhivisuddhibhūtena ñāṇena nāmarūpaṃ pariggayhāti attho.</paragraph>
<paragraph line="715"><bold>Tato</bold><pageBreak edition="M" number="0.0225" /><bold>tassa ca paccaya</bold>nti puna tassa nāmarūpassa paccayaṃ pariggayhāti attho. Vuttanayena nāmarūpaṃ pariggaṇhitvā ‘‘ko nu kho imassa hetū’’ti pariyesanto ahetuvādavisamahetuvādesu dosaṃ disvā rogaṃ disvā tassa nidānasamuṭṭhānaṃ pariyesanto vejjo viya tassa hetuñca paccayañca pariyesanto avijjā taṇhā upādānaṃ kammanti ime cattāro dhamme nāmarūpassa uppādapaccayattā ‘‘hetū’’ti ca āhāraṃ upatthambhanassa paccayattā ‘‘paccayo’’ti <pageBreak edition="V" number="0.0202" />ca passati. ‘‘Imassa kāyassa avijjādayo tayo dhammā mātā viya dārakassa upanissayā honti, kammaṃ pitā viya puttassa janakaṃ, āhāro dhāti viya dārakassa sandhārako’’ti evaṃ rūpakāyassa paccayapariggahaṃ katvā puna ‘‘cakkhuñca paṭicca rūpe ca uppajjati cakkhuviññāṇa’’ntiādinā (saṃ. ni. 2.43) nayena nāmakāyassapi hetupaccayaṃ pariggaṇhāti.</paragraph>
<paragraph line="716">Evaṃ pariggaṇhanto ‘‘atītānāgatāpi dhammā evameva pavattantī’’ti sanniṭṭhānaṃ karoti. Tassa yā sā pubbantaṃ ārabbha ‘‘ahosiṃ nu kho ahaṃ atītamaddhānaṃ, na nu kho ahosiṃ, kiṃ nu kho, kathaṃ nu kho, kiṃ hutvā kiṃ ahosiṃ nu kho ahaṃ atītamaddhāna’’nti pañcavidhā vicikicchā vuttā, yāpi aparantaṃ ārabbha ‘‘bhavissāmi nu kho ahaṃ anāgatamaddhānaṃ, na nu kho, kiṃ nu kho, kathaṃ nu kho, kiṃ hutvā kiṃ bhavissāmi nu kho ahaṃ anāgatamaddhāna’’nti pañcavidhā vuttā, yāpi etarahi vā pana paccuppannaṃ addhānaṃ ārabbha ‘‘ajjhattaṃ kathaṃkathī hoti, ahaṃ nu khosmi, no nu khosmi, kiṃ nu khosmi, kathaṃ nu khosmi, ayaṃ nu kho satto kuto āgato, so kuhiṃ gāmī bhavissatī’’ti chabbidhā vicikicchā vuttā, tā sabbāpi pahīyanti. Evaṃ paccayapariggahaṇena tīsu addhāsu <pageBreak edition="M" number="0.0226" />kaṅkhaṃ vitaritvā ṭhitaṃ ñāṇaṃ ‘‘kaṅkhāvitaraṇavisuddhī’’tipi ‘‘dhammaṭṭhitiñāṇa’’ntipi ‘‘sammādassana’’ntipi vuccati.</paragraph>
<paragraph line="717">Ettha pana tisso lokiyapariññā ñātapariññā tīraṇapariññā pahānapariññāti. Tattha ‘‘ruppanalakkhaṇaṃ rūpaṃ, vedayitalakkhaṇā vedanā’’ti evaṃ tesaṃ tesaṃ dhammānaṃ paccattalakkhaṇasallakkhaṇavasena pavattā paññā <bold>ñātapariññā</bold>nāma. ‘‘Rūpaṃ aniccaṃ, vedanā aniccā’’tiādinā tesaṃyeva dhammānaṃ sāmaññalakkhaṇaṃ āropetvā lakkhaṇārammaṇikavipassanāpaññā <bold>tīraṇapariññā</bold>nāma. Tesu evaṃ pana dhammesu niccasaññādipajahanavasena pavattā lakkhaṇārammaṇikavipassanā <bold>pahānapariññā</bold>nāma. Tattha saṅkhārapariggahato paṭṭhāya yāva paccayapariggahā ñātapariññāya bhūmi. Kalāpasammasanato paṭṭhāya yāva udayabbayānupassanā tīraṇapariññāya bhūmi. Bhaṅgānupassanato paṭṭhāya pahānapariññāya bhūmi. Tato paṭṭhāya hi ‘‘aniccato anupassanto niccasaññaṃ pajahati, dukkhato anupassanto sukhasaññaṃ, anattato anupassanto attasaññaṃ, nibbindanto nandiṃ, virajjanto rāgaṃ, nirodhento samudayaṃ, paṭinissajjanto <pageBreak edition="V" number="0.0203" />ādānaṃ pajahatī’’ti (paṭi. ma. 1.52) evaṃ pajahanto niccasaññādipahānasādhikānaṃ sattannaṃ anupassanānaṃ ādhipaccaṃ hoti. Iti imāsu pariññāsu saṅkhāraparicchedassa ceva paccayapariggahassa ca sādhitattā iminā yoginā ñātapariññā adhigatā hoti.</paragraph>
<paragraph line="718">Puna ‘‘yaṃ kiñci rūpaṃ atītānāgatapaccuppannaṃ ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā, sabbaṃ rūpaṃ hutvā abhāvato aniccaṃ, udayabbayappaṭipīḷitattā dukkhaṃ, avasavattittā anattā. Yā kāci vedanā, yā kāci saññā, ye keci saṅkhārā, yaṃ kiñci viññāṇaṃ atītānāgatapaccuppannaṃ <pageBreak edition="M" number="0.0227" />ajjhattaṃ vā bahiddhā vā oḷārikaṃ vā sukhumaṃ vā hīnaṃ vā paṇītaṃ vā yaṃ dūre santike vā, sabbaṃ viññāṇaṃ hutvā abhāvato aniccaṃ, udayabbayappaṭipīḷitattā dukkhaṃ, avasavattittā anattā’’ti evamādinā nayena kalāpasammasanaṃ karoti. Idaṃ sandhāya vuttaṃ <bold>‘‘tilakkhaṇaṃ āropetvāna saṅkhāre sammasanto’’</bold>ti.</paragraph>
<paragraph line="719">Evaṃ saṅkhāresu aniccadukkhaanattavasena kalāpasammasanaṃ katvā puna saṅkhārānaṃ udayabbayameva passati. Kathaṃ? ‘‘Avijjāsamudayā (paṭi. ma. 1.50) rūpasamudayo, taṇhākammaāhārasamudayā rūpasamudayo’ti evaṃ rūpakkhandhassa paccayasamudayadassanaṭṭhena rūpakkhandhassa udayaṃ passati, nibbattilakkhaṇaṃ passantopi rūpakkhandhassa udayaṃ passatī’’ti evaṃ pañcahākārehi rūpakkhandhassa udayaṃ passati. ‘‘Avijjānirodhā rūpanirodho, taṇhākammaāhāranirodhā rūpanirodho’ti evaṃ rūpakkhandhassa paccayanirodhadassanaṭṭhena rūpakkhandhassa vayaṃ passati, vipariṇāmalakkhaṇaṃ passantopi rūpakkhandhassa vayaṃ passatī’’ti evaṃ pañcahākārehi vayaṃ passati. Tathā ‘‘avijjāsamudayā vedanāsamudayo, taṇhākammaphassasamudayā vedanāsamudayo’’ti vedanākkhandhassa, nibbattilakkhaṇaṃ passantopi vedanākkhandhassa udayaṃ passati. ‘‘Avijjānirodhā vedanānirodho, taṇhākammaphassanirodhā vedanānirodho’’ti vedanākkhandhassa, vipariṇāmalakkhaṇaṃ passantopi vedanākkhandhassa vayaṃ passati. Evaṃ saññākkhandhādīsupi. Ayaṃ pana viseso – viññāṇakkhandhassa phassaṭṭhāne nāmarūpasamudayā, nāmarūpanirodhāti yojetabbaṃ. Evaṃ ekekasmiṃ khandhe paccayasamudayavasena ca nibbattilakkhaṇavasena ca paccayanirodhavasena ca vipariṇāmalakkhaṇavasena ca udayabbayadassanena dasa <pageBreak edition="V" number="0.0204" />dasa katvā paññāsa lakkhaṇāni <pageBreak edition="M" number="0.0228" />vuttāni. Tesaṃ vasena evaṃ rūpassa udayo rūpassa vayoti paccayato ceva lakkhaṇato ca vitthārena manasikāraṃ karoti.</paragraph>
<paragraph line="720">Tassevaṃ karoto ‘‘iti kira ime dhammā ahutvā sambhonti, hutvā paṭiventī’’ti ñāṇaṃ visadaṃ hoti. ‘‘Evaṃ kira ime dhammā anuppannā uppajjanti, uppannā nirujjhantī’’ti niccaṃ navāva hutvā saṅkhārā upaṭṭhahanti. Na kevalañca niccaṃ navā, sūriyuggamane ussāvabindu viya, udakabubbuḷo viya, udake daṇḍarāji viya, āragge sāsapo viya, vijjuppādo viya ca parittaṭṭhāyino. Māyāmarīcisupinaalātacakkagandhabbanagarapheṇapiṇḍakadaliādayo viya nissārā hutvā upaṭṭhahanti. Ettāvatā cānena vayadhammameva uppajjati, uppannañca vayaṃ upetīti iminā ākārena samapaññāsa lakkhaṇāni paṭivijjhitvā ṭhitaṃ udayabbayānupassanaṃ nāma paṭhamaṃ taruṇavipassanāñāṇaṃ adhigataṃ hoti, yassādhigamā āraddhavipassakoti saṅkhyaṃ gacchati.</paragraph>
<paragraph line="721">Athassa āraddhavipassakassa kulaputtassa obhāso ñāṇaṃ pīti passaddhi sukhaṃ adhimokkho paggaho upaṭṭhānaṃ upekkhā nikantīti dasa vipassanupakkilesā uppajjanti. Ettha <bold>obhāso</bold>nāma vipassanākkhaṇe ñāṇassa balavattā lohitaṃ pasīdati, tena chavito obhāso nibbattati, taṃ disvā ayaṃ yogī ‘‘maggo mayā patto’’ti tameva obhāsaṃ assādeti. <bold>Ñāṇa</bold>nti vipassanāñāṇamevetaṃ, saṅkhāre sammasantassa sūraṃ pasannaṃ hutvā pavattamānaṃ disvā pubbe viya ‘‘maggo’’ti assādeti. <bold>Pītī</bold>ti vipassanāpīti eva. Tassa hi tasmiṃ khaṇe pañcavidhā pīti uppajjati. <bold>Passaddhī</bold>ti vipassanāpassaddhi. Tasmiṃ samaye neva kāyacittānaṃ daratho gāravatā kakkhaḷatā akammaññatā gelaññatā vaṅkatā hoti. <bold>Sukhaṃ</bold>vipassanāsukhameva. Tassa kira tasmiṃ <pageBreak edition="M" number="0.0229" />samaye sakalasarīraṃ ṭhapitavaṭṭi viya abhisandayamānaṃ atipaṇītaṃ sukhaṃ uppajjati.</paragraph>
<paragraph line="722"><bold>Adhimokkho</bold>nāma vipassanākkhaṇe pavattā saddhā. Tasmiṃ khaṇe cittacetasikānaṃ ativiya pasādabhūtā balavatī saddhā uppajjati. <bold>Paggaho</bold>nāma vipassanāsampayuttaṃ vīriyaṃ. Tasmiñhi khaṇe asithilamanaccāraddhaṃ supaggahitaṃ vīriyaṃ uppajjati. <bold>Upaṭṭhāna</bold>nti vipassanāsampayuttā sati. Tasmiñhi khaṇe supaṭṭhitā sati uppajjati. <bold>Upekkhā</bold>ti duvidhā vipassanāvajjanavasena <pageBreak edition="V" number="0.0205" />. Tasmiṃ khaṇe sabbasaṅkhāraggahaṇe majjhattabhūtavipassanupekkhāsaṅkhātaṃ ñāṇaṃ balavantaṃ hutvā uppajjati, manodvāre āvajjanupekkhā ca, sāva taṃ taṃ ṭhānaṃ āvajjentassa sūrā tikhiṇā hutvā vahati. <bold>Nikanti</bold>vipassanānikanti. Obhāsādīsu ālayaṃ kurumānā sukhumā santākārā nikanti uppajjati. Ettha obhāsādayo kilesavatthubhūtatāya ‘‘upakkilesā’’ti vuttā, na akusalattā. Nikanti pana upakkileso ceva kilesavatthu ca. Paṇḍito pana bhikkhu obhāsādīsu uppannesu vikkhepaṃ agacchanto ‘‘obhāsādayo dhammā na maggo, upakkilesavinimuttaṃ pana vīthippaṭipannaṃ vipassanāñāṇaṃ maggo’’ti maggañca amaggañca vavatthapeti. Tassevaṃ ‘‘ayaṃ maggo, ayaṃ na maggo’’ti ñatvā ṭhitaṃ ñāṇaṃ <bold>‘‘maggāmaggañāṇadassanavisuddhī’’</bold>ti vuccati.</paragraph>
<paragraph line="723">Ito paṭṭhāya aṭṭhavidhassa ñāṇassa vasena sikhāppattaṃ vipassanāñāṇaṃ <bold>paṭipadāñāṇadassanavisuddhi</bold>nāma hoti. Udayabbayānupassanāñāṇaṃ bhaṅgānupassanāñāṇaṃ bhayatupaṭṭhānañāṇaṃ ādīnavānupassanāñāṇaṃ nibbidānupassanāñāṇaṃ muñcitukamyatāñāṇaṃ paṭisaṅkhānupassanāñāṇaṃ saṅkhārupekkhāñāṇanti imāni aṭṭha ñāṇāni nāma. Etāni nibbattetukāmena yasmā upakkilesehi abhibhūtaṃ hutvā lakkhaṇappaṭivedhaṃ kātuṃ asamatthaṃ <pageBreak edition="M" number="0.0230" />hoti cittaṃ, tasmā punapi udayabbayameva passitabbaṃ. Udayabbayaṃ passantassa aniccalakkhaṇaṃ yathābhūtaṃ upaṭṭhāti, udayabbayappaṭipīḷitattā dukkhalakkhaṇañca ‘‘dukkhameva ca sambhoti, dukkhaṃ tiṭṭhati veti cā’’ti (saṃ. ni. 1.171) passato anattalakkhaṇañca.</paragraph>
<paragraph line="724">Ettha ca aniccaṃ aniccalakkhaṇaṃ, dukkhaṃ dukkhalakkhaṇaṃ, anattā anattalakkhaṇanti ayaṃ vibhāgo veditabbo. Ettha <bold>anicca</bold>nti khandhapañcakaṃ. Kasmā? Uppādavayaññathattabhāvā hutvā abhāvato vā. Aññathattaṃ nāma jarā, uppādavayaññathattaṃ aniccalakkhaṇaṃ, hutvā abhāvasaṅkhāto vā eko ākāravikāro. ‘‘Yadaniccaṃ taṃ dukkha’’nti (saṃ. ni. 3.15) vacanato tadeva khandhapañcakaṃ dukkhaṃ. Kasmā? Abhiṇhaṃ paṭipīḷitattā. Abhiṇhappaṭipīḷanākāro dukkhalakkhaṇaṃ. ‘‘Yaṃ dukkhaṃ tadanattā’’ti vacanato tadeva khandhapañcakaṃ anattā. Kasmā? Avasavattanato. Avasavattanākāro anattalakkhaṇaṃ. Imānipi tīṇi lakkhaṇāni udayabbayaṃ passantasseva ārammaṇāni honti.</paragraph>
<paragraph line="725">Punapi <pageBreak edition="V" number="0.0206" />so rūpārūpadhammesu eva ‘‘aniccā’’tiādinā vipassati, tassa saṅkhārā lahuṃ lahuṃ āpāthaṃ gacchanti. Tato uppādaṃ vā ṭhitiṃ vā ārammaṇaṃ akatvā tesaṃ khayavayanirodhe eva passato sati santiṭṭhatīti idaṃ <bold>bhaṅgānupassanāñāṇaṃ</bold>nāma. Imassa uppādato paṭṭhāya assa yogino ‘‘yathā ime saṅkhārā pañcakkhandhā bhijjanti, evaṃ atītepi saṅkhārā bhijjiṃsu, anāgatepi bhijjissantī’’ti nirodhameva passato sati santiṭṭhati, tassa bhaṅgānupassanāñāṇaṃ āsevantassa bahulīkarontassa sabbabhavayonigatiṭṭhitisattāvāsesu sabbe saṅkhārā jalitaaṅgārakāsuādayo viya mahābhayaṃ hutvā upaṭṭhahanti. Etaṃ <bold>bhayatupaṭṭhānañāṇaṃ</bold>nāma. Tassa taṃ bhayatupaṭṭhānañāṇaṃ āsevantassa <pageBreak edition="M" number="0.0231" />sabbe bhavādayo ādittaaṅgārā viya, samussitakhaggā viya paccatthikā appaṭisaraṇā sādīnavā hutvā upaṭṭhahanti. Idaṃ <bold>ādīnavānupassanāñāṇaṃ</bold>nāma. Tassa evaṃ saṅkhāre ādīnavato passantassa bhavādīsu saṅkhārānaṃ ādīnavattā sabbasaṅkhāresu ukkaṇṭhanā anabhirati uppajjati. Idaṃ <bold>nibbidānupassanāñāṇaṃ</bold>nāma. Sabbasaṅkhāresu nibbindantassa ukkaṇṭhantassa sabbasmā saṅkhāragatā muñcitukāmatā nissaritukāmatāva hoti. Idaṃ <bold>muñcitukamyatāñāṇaṃ</bold>nāma. Puna tasmā saṅkhāragatā muñcituṃ puna te eva saṅkhāre paṭisaṅkhānupassanāñāṇena tilakkhaṇaṃ āropetvā tīraṇaṃ <bold>paṭisaṅkhānupassanāñāṇaṃ</bold>nāma, yo evaṃ tilakkhaṇaṃ āropetvā saṅkhāre pariggaṇhanto tesu anattalakkhaṇassa sudiṭṭhattā ‘‘attā’’ti vā ‘‘attaniya’’nti vā aggaṇhanto saṅkhāresu bhayañca nandiñca pahāya saṅkhāresu udāsino hoti majjhatto, ‘‘aha’’nti vā ‘‘mama’’nti vā na gaṇhāti, sabbasaṅkhāresu udāsino majjhatto tīsu bhavesu upekkhako, tassa taṃ ñāṇaṃ <bold>saṅkhārupekkhāñāṇaṃ</bold>nāma. Taṃ panetaṃ sabbasaṅkhārappavattaṃ vissajjetvā nibbānaninnaṃ nibbānapakkhandaṃ hoti, no ce nibbānaṃ santato passati, punappunaṃ ‘‘anicca’’nti vā ‘‘dukkha’’nti vā ‘‘anattā’’ti vā tividhānupassanāvasena saṅkhārārammaṇameva hutvā pavattati.</paragraph>
<paragraph line="726">Evaṃ tiṭṭhamānañca etaṃ animitto appaṇihito suññatoti tiṇṇaṃ vimokkhānaṃ vasena vimokkhamukhabhāvaṃ āpajjitvā tiṭṭhati. Tisso hi anupassanā tīṇi vimokkhamukhānīti vuccanti. Ettha ca aniccato manasi karonto (paṭi. ma. 1.223-224) adhimokkhabahulo animittaṃ vimokkhaṃ paṭilabhati. Dukkhato manasi karonto passaddhibahulo appaṇihitaṃ vimokkhaṃ paṭilabhati. Anattato manasi karonto vedabahulo suññatavimokkhaṃ paṭilabhati. Ettha ca <bold>animitto</bold><pageBreak edition="M" number="0.0232" /><bold>vimokkho</bold>ti animittākārena nibbānaṃ ārammaṇaṃ katvā pavatto <pageBreak edition="V" number="0.0207" />ariyamaggo. So hi animittāya dhātuyā uppannattā animitto, kilesehi ca vimuttattā vimokkho. Eteneva nayena appaṇihitākārena nibbānaṃ ārammaṇaṃ katvā pavatto appaṇihito, suññatākārena nibbānaṃ ārammaṇaṃ katvā pavatto suññatoti veditabbo. Adhigatasaṅkhārupekkhassa kulaputtassa vipassanā sikhāppattā hoti. Vuṭṭhānagāminivipassanāti etadeva. Etaṃ saṅkhārupekkhāñāṇaṃ āsevantassa bhāventassa tikkhatarā saṅkhārupekkhā uppajjati.</paragraph>
<paragraph line="727">Tassa idāni maggo uppajjissatīti saṅkhārupekkhā saṅkhāre ‘‘aniccā’’ti vā ‘‘dukkhā’’ti vā ‘‘anattā’’ti vā sammasitvā bhavaṅgaṃ otarati. Bhavaṅgā vuṭṭhāya saṅkhārupekkhāya āgatanayeneva aniccādiākārena manasi karitvā uppajjati manodvārāvajjanaṃ, tadeva manasi karoto paṭhamaṃ javanacittaṃ uppajjati, yaṃ ‘‘parikamma’’nti vuccati. Tadanantaraṃ tatheva dutiyaṃ javanacittaṃ uppajjati, yaṃ ‘‘upacāra’’nti vuccati. Tadanantarampi tatheva uppajjati javanacittaṃ, yaṃ ‘‘anuloma’’nti vuccati. Idaṃ tesaṃ pāṭiyekkaṃ nāmaṃ. Avisesena pana tividhametaṃ āsevanantipi parikammantipi upacārantipi anulomantipi vuccati. Idaṃ pana anulomañāṇaṃ saṅkhārārammaṇāya vuṭṭhānagāminiyā vipassanāya pariyosānaṃ hoti. Nippariyāyena pana gotrabhuñāṇameva vipassanāpariyosānanti vuccati. Tato paraṃ nirodhaṃ nibbānaṃ ārammaṇaṃ kurumānaṃ puthujjanagottaṃ atikkamamānaṃ nibbānārammaṇe paṭhamasamannāhārabhūtaṃ apunarāvaṭṭakaṃ gotrabhuñāṇaṃ uppajjati. Idaṃ pana ñāṇaṃ paṭipadāñāṇadassanavisuddhiñca ñāṇadassanavisuddhiñca na bhajati, antarā abbohārikameva hoti, vipassanāsote patitattā pana vipassanāti vā <pageBreak edition="M" number="0.0233" />saṅkhyaṃ gacchati. Nibbānaṃ ārammaṇaṃ katvā gotrabhuñāṇe niruddhe tena dinnasaññāya nibbānaṃ ārammaṇaṃ katvā diṭṭhisaṃyojanaṃ sīlabbataparāmāsasaṃyojanaṃ vicikicchāsaṃyojananti tīṇi saṃyojanāni samucchedavasena viddhaṃsento sotāpattimaggo uppajjati. Tadanantaraṃ tasseva vipākabhūtāni dve tīṇi vā phalacittāni uppajjanti anantaravipākattā lokuttarānaṃ. Phalapariyosāne panassa cittaṃ bhavaṅgaṃ otarati.</paragraph>
<paragraph line="728">Tato bhavaṅgaṃ vicchinditvā paccavekkhaṇatthāya manodvārāvajjanaṃ uppajjati. So hi ‘‘iminā vatāhaṃ maggena āgato’’ti maggaṃ paccavekkhati, tato ‘‘ayaṃ me ānisaṃso laddho’’ti <pageBreak edition="V" number="0.0208" />phalaṃ paccavekkhati, tato ‘‘ime nāma me kilesā pahīnā’’ti pahīnakilese paccavekkhati, tato ‘‘ime nāma me kilesā avasiṭṭhā’’ti uparimaggattayavajjhe kilese paccavekkhati, avasāne ‘‘ayaṃ me dhammo ārammaṇato paṭividdho’’ti amataṃ nibbānaṃ paccavekkhati. Iti sotāpannassa ariyasāvakassa pañca paccavekkhaṇāni honti. Tathā sakadāgāmianāgāmīnaṃ. Arahato pana avasiṭṭhakilesapaccavekkhaṇaṃ nāma natthi. Evaṃ sabbānipi ekūnavīsati honti. Ukkaṭṭhaparicchedova ceso. Pahīnāvasiṭṭhakilesapaccavekkhaṇañhi sekkhānaṃ hoti vā, na vā. Evaṃ paccavekkhitvā so sotāpanno ariyasāvako tasmiṃyeva vā āsane nisinno aparena vā samayena kāmarāgabyāpādānaṃ tanubhāvaṃ karonto dutiyamaggaṃ pāpuṇāti, tadanantaraṃ vuttanayena phalañca. Tato vuttanayena kāmarāgabyāpādānaṃ anavasesappahānaṃ karonto tatiyamaggaṃ pāpuṇāti, vuttanayena phalañca. Tato tasmiṃyeva vā āsane nisinno aparena vā samayena rūparāgaarūparāgamānauddhaccaavijjānaṃ anavasesappahānaṃ karonto catutthamaggaṃ <pageBreak edition="M" number="0.0234" />pāpuṇāti, vuttanayena phalañca. Ettāvatā cesa arahā nāma aṭṭhamo ariyapuggalo hoti mahākhīṇāsavo. Iti imesu catūsu maggesu ñāṇaṃ <bold>ñāṇadassanavisuddhi</bold>nāma.</paragraph>
<paragraph line="729">Ettāvatā pātimokkhasaṃvarasīlādīnaṃ vuttattā sīlavisuddhi ca mettāsubhādīnaṃ vuttattā cittavisuddhi ca nāmarūpapariggahādīnaṃ vasena diṭṭhivisuddhikaṅkhāvitaraṇavisuddhimaggāmaggañāṇadassanavisuddhi paṭipadāñāṇadassanavisuddhi ñāṇadassanavisuddhiyo cāti satta visuddhiyo vuttā honti. Idaṃ vuttappakāraṃ paṭipadākkamaṃ sandhāya vuttaṃ <bold>‘‘pāpuṇeyyānupubbena, sabbasaṃyojanakkhaya’’</bold>nti. Ettha sakkāyadiṭṭhi vicikicchā sīlabbataparāmāso kāmarāgo paṭigho rūparāgo aruparāgo māno uddhaccaṃ avijjāti ime dasa dhammā <bold>sabbasaṃyojanā</bold>nāma. Etesu sakkāyadiṭṭhivicikicchāsīlabbataparāmāsā sotāpattimaggavajjhā, kāmarāgapaṭighā dutiyamaggena tanubhūtā hutvā tatiyena samugghātaṃ gacchanti, sesāni pañca catutthenāti. Evaṃ anupubbena sabbasaṃyojanakkhayasaṅkhātaṃ arahattaṃ pāpuṇātīti veditabbaṃ.</paragraph>
<centered line="730">Vipassanāniddesavaṇṇanā niṭṭhitā.</centered>
<subhead line="731">Nigamanakathāvaṇṇanā</subhead>
<paragraph line="732" number="473-5">Adhisīlaadhicittānaṃ <pageBreak edition="V" number="0.0209" />adhipaññāya ca sikkhanā uttari bhikkhukiccaṃ nāma natthi yasmā, ato ayaṃ khuddasikkhā samudāhaṭā.</paragraph>
<paragraph line="733">Kenāti ce? <bold>Yassa</bold>therassa <bold>lokavicārino</bold>loke vicarantassa mahato kittisaddassa parissamo <bold>na sambhoti</bold>na hoti, kiṃ viya? <bold>Mālutasseva niccaso,</bold>yathā <pageBreak edition="M" number="0.0235" />niccaṃ vicarantassa mālutassa parissamo natthi, evaṃ vicarantassa kittisaddassa parissamo natthi, tena <bold>dhammasirikena</bold>samudāhaṭāti sambandho.</paragraph>
<paragraph line="734">Ettāvatā ca –</paragraph>
<gatha1 line="735">Niṭṭhito khuddasikkhāya, samāsena vinicchayo;</gatha1>
<gathalast line="736">Vitthāro pana etissā, sabbampi piṭakattayaṃ.</gathalast>
<gatha1 line="737">Tasmā vitthārakāmena, sakale piṭakattaye;</gatha1>
<gathalast line="738">Kattabbo sādaro ettha, itarena visesatoti.</gathalast>
<centered line="739">Khuddasikkhāvinicchayo.</centered>
<centered line="740">Khuddasikkhā-purāṇaṭīkā niṭṭhitā.</centered>
<centered line="741">Namo tassa bhagavato arahato sammāsambuddhassa</centered>
</body>
</document>