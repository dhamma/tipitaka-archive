<?xml version="1.0"?>
<document>
<metadata>
<normativeSource>http://tipitaka.org/romn/cscd/vin12t.nrf1.xml</normativeSource>
<archivePath>roman/tika/vinayapitaka (tika)/pacityadiyojanapali/bhikkhunivibhango.xml</archivePath>
<title>Bhikkhunīvibhaṅgo - Pācityādiyojanāpāḷi - Vinayapiṭaka (ṭīkā) - Tīkā</title>
</metadata>
<body>
<chapter line="1">Bhikkhunīvibhaṅgo</chapter>
<title line="2">1. Pārājikakaṇḍaatthayojanā</title>
<gatha1 line="3">Evaṃ <pageBreak edition="M" number="0.0141" /><pageBreak edition="V" number="1.0121" />bhikkhuvibhaṅgassa, katvāna yojanānayaṃ;</gatha1>
<gathalast line="4">Bhikkhunīnaṃ vibhaṅgassa, karissaṃ yojanānayaṃ.</gathalast>
<paragraph line="5"><bold>Yo</bold>ti vibhaṅgo. <bold>Vibhaṅgassā</bold>ti vibhaṅgo assa. <bold>Assā</bold>ti hoti. <bold>Tassā</bold>ti bhikkhunīnaṃ vibhaṅgassa. <bold>Yato</bold>ti yasmā. Ayaṃ panettha yojanā – bhikkhūnaṃ vibhaṅgassa anantaraṃ bhikkhunīnaṃ yo vibhaṅgo saṅgahito assa, tassa bhikkhunīnaṃ vibhaṅgassa saṃvaṇṇanākkamo patto yato, tato tassa bhikkhunīnaṃ vibhaṅgassa apubbapadavaṇṇanaṃ kātuṃ tāva pārājike ayaṃ saṃvaṇṇanā hotīti. Apubbānaṃ padānaṃ vaṇṇanā <bold>apubbapadavaṇṇanā,</bold>taṃ.</paragraph>
<subhead line="6">1. Paṭhamapārājikasikkhāpadaṃ</subhead>
<paragraph line="7" number="656">‘‘Tena…pe… sāḷho’’ti ettha ‘‘etthā’’ti pāṭhaseso yojetabbo. Dabbaguṇakiriyājātināmasaṅkhātesu pañcasu saddesu sāḷhasaddassa nāmasaddabhāvaṃ dassetuṃ vuttaṃ ‘‘sāḷhoti tassa nāma’’nti. <bold>Migāramātuyā</bold>ti visākhāya. Sā hi migāraseṭṭhinā mātuṭṭhāne ṭhapitattā migāramātā nāma. Navakammaṃ adhiṭṭhātīti <bold>navakammika</bold>nti dassento āha ‘‘navakammādhiṭṭhāyika’’nti. ‘‘Paṇḍiccena samannāgatā’’tiiminā paṇḍā vuccati paññā, sā sañjātā imissāti <bold>paṇḍitā</bold>ti vacanatthaṃ dasseti. <bold>Veyyattikenā</bold>ti visesena añjati pākaṭaṃ gacchatīti <bold>viyatto,</bold>puggalo, tassa idaṃ veyyattikaṃ, ñāṇaṃ, tena. ‘‘Paṇḍā’’ti vuttapaññāya ‘‘medhā’’ti vuttapaññāya visesabhāvaṃ dassetuṃ vuttaṃ ‘‘pāḷigahaṇe’’tiādi. ‘‘Medhā’’ti hi vuttapaññā ‘‘paṇḍā’’ti vuttapaññāya viseso hoti satisahāyattā. <bold>Tatrupāyāyā</bold>ti aluttasamāso <pageBreak edition="V" number="1.0122" />‘‘tatramajjhattatā’’tiādīsu (dha. sa. aṭṭha. yevāpanakavaṇṇanā) viya. ‘‘Kammesū’’ti iminā tasaddassa visayaṃ dasseti <pageBreak edition="M" number="0.0142" />. <bold>Kattabbakammupaparikkhāyā</bold>ti kattabbakammesu vicāraṇāya. Casaddena ‘‘katākata’’nti padassa dvandavākyaṃ dasseti. <bold>Parivesanaṭṭhāne</bold>ti paribhuñjituṃ visanti pavisanti etthāti parivesanaṃ, tameva ṭhānaṃ parivesanaṭṭhānaṃ, tasmiṃ. <bold>Nikūṭe</bold>ti ettha kūṭasaṅkhātasikharavirahite okāseti dassento āha ‘‘koṇasadisaṃ katvā dassite gambhīre’’ti. Vityūpasaggo vikāravācako, sarasaddo saddavācakoti āha ‘‘vippakārasaddo’’ti. Carati anenāti <bold>caraṇaṃ</bold>pādo, tasmiṃ uṭṭhito gilāno etissāti <bold>caraṇagilānā</bold>ti dassento āha ‘‘pādarogena samannāgatā’’ti.</paragraph>
<paragraph line="8" number="657">‘‘Tintā’’ti iminā <bold>avassuta</bold>saddo idha kilinnatthe eva vattati, na aññattheti dasseti. <bold>Assā</bold>ti ‘‘avassutā’’tipadassa. Padabhājane vuttanti sambandho. <bold>Tatthā</bold>ti padabhājane. Vatthaṃ raṅgajātena rattaṃ viya, tathā kāyasaṃsaggarāgena suṭṭhu rattāti yojanā. ‘‘Apekkhāya samannāgatā’’ti iminā apekkhā etissamatthīti <bold>apekkhavatī</bold>ti atthaṃ dasseti. Paṭibaddhaṃ cittaṃ imissanti <bold>paṭibaddhacittā</bold>ti dassento āha ‘‘paṭibandhitvā ṭhapitacittā viyā’’ti. <bold>Dutiyapadavibhaṅgepī</bold>ti ‘‘avassuto’’ti dutiyapadabhājanepi. Puggalasaddassa sattasāmaññavācakattā purisasaddena viseseti. <bold>Adhoubbha</bold>iti nipātānaṃ chaṭṭhiyā samasitabbabhāvaṃ dassetuṃ vuttaṃ ‘‘akkhakānaṃ adho’’tiādi. Nanu yathā idha ‘‘akkhakānaṃ adho’’ti vuttaṃ, evaṃ padabhājanepi vattabbaṃ, kasmā na vuttanti āha ‘‘padabhājane’’tiādi. <bold>Padapaṭipāṭiyā</bold>ti ‘‘adho’’ti ca ‘‘akkhaka’’nti ca padānaṃ anukkamena. <bold>Etthā</bold>ti adhakkhakaubbhajāṇumaṇḍalesu. <bold>Sādhāraṇapārājikehī</bold>ti bhikkhubhikkhunīnaṃ sādhāraṇehi pārājikehi. <bold>Nāmamatta</bold>nti nāmameva.</paragraph>
<paragraph line="9" number="659"><bold>Eva</bold>nti imāya pāḷiyā vibhajitvāti sambandho. <bold>Tatthā</bold>ti ‘‘ubhatoavassute’’tiādivacane. ‘‘Ubhatoavassute’’ti pāṭho mūlapāṭhoyeva, nāññoti dassentena visesamakatvā ‘‘ubhatoavassuteti ubhato avassute’’ti vuttaṃ. <bold>Ubhato</bold>ti ettha <pageBreak edition="M" number="0.0143" />ubhasarūpañca tosaddassa chaṭṭhyatthe pavattiñca dassetuṃ vuttaṃ ‘‘bhikkhuniyā ceva purisassa cā’’ti. Tattha bhikkhunīpurisasaddehi ubhasarūpaṃ dasseti. ‘‘Yā’’ti ca ‘‘sa’’iti ca dvīhi saddehi topaccayassa chaṭṭhyatthaṃ, ubhinnaṃ avassutabhāve satīti attho. Bhāvapaccayena vinā bhāvattho ñātabboti āha ‘‘avassutabhāve’’ti. <bold>Yathāparicchinnenā</bold>ti ‘‘adhakkhakaṃ, ubbhajāṇumaṇḍala’’nti <pageBreak edition="V" number="1.0123" />yena yena paricchinnena. <bold>Attano</bold>ti bhikkhuniyā. <bold>Tassa vā</bold>ti purisassa vā. <bold>Idhāpī</bold>ti kāyapaṭibaddhena kāyāmasanepi.</paragraph>
<paragraph line="10"><bold>Tatrā</bold>ti tesu bhikkhubhikkhunīsu. <bold>Na kāretabbo</bold>‘‘kāyasaṃsaggaṃ sādiyeyyā’’ti avuttattāti adhippāyo. <bold>Acopayamānāpī</bold>ti acālayamānāpi, <bold>pi</bold>saddo sambhāvanattho, tena copayamānā pagevāti dasseti. <bold>Evaṃ pana satī</bold>ti citteneva adhivāsayamānāya sati pana. <bold>Kiriyasamuṭṭhānatā</bold>ti imassa sikkhāpadassa kiriyasamuṭṭhānabhāvo. <bold>Tabbahulanayenā</bold>ti ‘‘vanacarako (ma. ni. aṭṭha. 2.201; 3.133), saṅgāmāvacaro’’tiādīsu (ma. ni. 2.108) viya tassaṃ kiriyāyaṃ bahulato samuṭṭhānanayena. <bold>Sā</bold>ti kiriyasamuṭṭhānatā.</paragraph>
<paragraph line="11" number="660"><bold>Etthā</bold>ti ubbhakkhakaadhojāṇumaṇḍalesu.</paragraph>
<paragraph line="12" number="662"><bold>‘‘Ekato avassute’’</bold>ti etthāpi topaccayo chaṭṭhyatthe hoti. Sāmaññavacanassāpi visese avaṭṭhānato, visesatthinā ca visesassa anupayojitabbato āha ‘‘bhikkhuniyā evā’’ti. <bold>Tatrā</bold>ti ‘‘ekato avassute’’tiādivacane. <bold>‘‘Tathevā’’</bold>tiiminā kāyasaṃsaggarāgena avassutoti atthaṃ atidisati. <bold>Catūsū</bold>ti methunarāga kāyasaṃsaggarāgagehasitapema suddhacittasaṅkhātesu catūsu. <bold>Yatthā</bold>ti yasmiṃ ṭhāne.</paragraph>
<paragraph line="13" number="663">Ayaṃ puriso iti vā itthī iti vā ajānantiyā vāti yojanāti. Paṭhamaṃ.</paragraph>
<subhead line="14">2. Dutiyapārājikasikkhāpadaṃ</subhead>
<paragraph line="15" number="664">Dutiye <pageBreak edition="M" number="0.0144" /><bold>kacci no sā</bold>ti ettha <bold>no</bold>saddo nusaddatthoti āha ‘‘kacci nu sā’’ti. <bold>Parivāravipattī</bold>ti parijanassa vināsanaṃ. <bold>‘‘Akittī’’</bold>ti ettha sammukhā nindaṃ gahetvā <bold>‘‘ayaso’’</bold>tiiminā parammukhā nindā gahetabbāti dassetuṃ vuttaṃ ‘‘parammukhagarahā vā’’ti.</paragraph>
<paragraph line="16" number="666">‘‘Yā pārājikaṃ āpannā’’tiiminā ‘‘sā vā’’ti ettha tasaddassa visayaṃ dasseti. <bold>Catunna</bold>nti niddhāraṇatthe cetaṃ sāmivacanaṃ, catūsūti attho. <bold>Pacchā</bold>ti sabbapārājikānaṃ pacchā. <bold>Imasmiṃ okāse</bold>ti paṭhamatatiyapārājikānamantare ṭhāne. <bold>Ṭhapita</bold>nti saṅgītikārehi nikkhittaṃ. <bold>Etthā</bold>ti imasmiṃ sikkhāpade. <bold>Tatrā</bold>ti duṭṭhullasikkhāpadeti. Dutiyaṃ.</paragraph>
<subhead line="17">3. Tatiyapārājikasikkhāpadaṃ</subhead>
<paragraph line="18" number="669">Tatiye <pageBreak edition="V" number="1.0124" /><bold>assā</bold>ti ‘‘dhammena vinayenā’’ti padassa. Padabhājanaṃ vuttanti sambandho. Ñattisampadā ceva anusāvanasampadā ca satthusāsanaṃ nāmāti dassento āha ‘‘ñatti…pe… sampadāya cā’’ti. <bold>Satthusāsanenā</bold>ti ca satthu āṇāya. <bold>Kamma</bold>nti ukkhepanīyakammaṃ. <bold>Tatthā</bold>ti saṅghe. ‘‘Vacanaṃ nādiyatī’’tiādīsu viya <bold>saṅghaṃ vā nādiyatī</bold>ti ettha nādiyanaṃ nāma nānuvattanamevāti āha ‘‘nānuvattatī’’ti. <bold>Tatthā</bold>ti saṅghādīsu. <bold>Ayaṃ tāva saṃvāso</bold>ti saha bhikkhū vasanti etthāti <bold>saṃvāso</bold>ti atthena ayaṃ ekakammādi saṃvāso nāma. ‘‘Saha ayanabhāvenā’’tiiminā saha ayanti pavattantīti <bold>sahāyā</bold>ti vacanatthaṃ dasseti. <bold>Te</bold>ti bhikkhū. <bold>Yehi cā</bold>ti bhikkhūhi ca. <bold>Tassā</bold>ti ukkhittakassa. <bold>Tenā</bold>ti ukkhittakena. <bold>Attano</bold>ti ukkhittakassāti. Tatiyaṃ.</paragraph>
<subhead line="19">4. Catutthapārājikasikkhāpadaṃ</subhead>
<paragraph line="20" number="675">Catutthe methunarāgena avassutā nādhippetā, kāyasaṃsaggarāgena avassutāvādhippetāti āha ‘‘kāyasaṃsaggarāgena avassutā’’ti <pageBreak edition="M" number="0.0145" />. ‘‘Purisapuggalassā’’tipadaṃ na hatthasaddena sambandhitabbaṃ, gahaṇasaddeneva sambandhitabbanti dassento āha ‘‘yaṃ purisapuggalenā’’tiādi. <bold>Ta</bold>nti gahaṇaṃ, ‘‘hatthaggahaṇa’’nti vuttavacanaṃ upalakkhaṇamattamevāti āha ‘‘aññampī’’tiādi. Tattha <bold>‘‘aññampī’’</bold>ti hatthagahaṇato itarampi. <bold>Apārājikakkhette</bold>ti ubbhakkhake adhojāṇumaṇḍale. <bold>Assā</bold>ti ‘‘hatthaggahaṇa’’ntipadassa. <bold>Etthā</bold>ti ‘‘asaddhammassa paṭisevanatthāyā’’tipade. <bold>Kāyasaṃsaggo</bold>ti kāyasaṃsaggo eva. Tena vuttaṃ ‘‘na methunadhammo’’ti. <bold>Hī</bold>ti saccaṃ, yasmā vā. <bold>Etthā</bold>ti kāyasaṃsaggagahaṇe. <bold>Sādhaka</bold>nti ñāpakaṃ.</paragraph>
<paragraph line="21"><bold>Tissitthiyo</bold>ti bhummatthe cetaṃ upayogavacanaṃ. Tīsu itthīsūti hi attho, tisso itthiyo upagantvāti vā yojetabbo. Eseva nayo paratopi. Yaṃ methunaṃ atthi, taṃ na seveti yojanā. <bold>Na seve</bold>ti ca na sevati. Tikārassa hi ekāro. <bold>Tayo purise</bold>ti tīsu purisesu, te vā upagantvā. <bold>Tayo ca anariyapaṇḍake</bold>ti tīsu anariyasaṅkhātesu ubhatobyañjanakesu ca paṇḍakesu ca, te vā upagantvāti yojanā. <bold>Na cācare methunaṃ byañjanasmi</bold>nti attano nimittasmiṃ methunaṃ na ca ācarati. Idaṃ anulomapārājikaṃ sandhāya vuttaṃ. <bold>Chejjaṃ siyā methunadhammapaccayā</bold>ti <pageBreak edition="V" number="1.0125" />methunadhammakāraṇā chejjaṃ siyā, pārājikaṃ bhaveyyāti attho. <bold>Kusalehī</bold>ti pañhāvisajjane chekehi, chekakāmehi vā. Ayaṃ pañho aṭṭhavatthukaṃ sandhāya vutto.</paragraph>
<paragraph line="22">Pañhāvisajjanatthāya cintentānaṃ sedamocanakāraṇattā <bold>‘‘sedamocanagāthā’’</bold>ti vuttā. <bold>Virujjhatī</bold>ti ‘‘na methunadhammo’’ti vacanena ‘‘chejjaṃ siyā methunadhammapaccayā’’ti vacanaṃ virujjhati, na sametīti attho. Iti ce vadeyya, na virujjhati. Kasmā? Methunadhammassa pubbabhāgattāti yojanā. Iminā methunadhammassa pubbabhāgabhūto kāyasaṃsaggova upacārena tattha methunadhammasaddena vutto, na dvayaṃdvayasamāpattīti dīpeti. <bold>Hi</bold>saddo vitthārajotako. Parivāreyeva vuttānīti sambandho. <bold>Vaṇṇāvaṇṇo</bold>ti sukkavisaṭṭhi. <bold>Dhanamanuppādāna</bold>nti sañcarittaṃ <pageBreak edition="M" number="0.0146" />. <bold>‘‘Iminā pariyāyenā’’</bold>ti iminā lesena samīpūpacārenāti attho. <bold>Etenupāyenā</bold>ti ‘‘hatthaggahaṇaṃ sādiyeyyā’’tipade vuttaupāyena. <bold>Sabbapadesū</bold>ti sabbesu ‘‘saṅghāṭikaṇṇaggahaṇaṃ sādiyeyyā’’tiādīsu padesu. <bold>Api cā</bold>ti ekaṃsena, visesaṃ vakkhāmīti adhippāyo. ‘‘Evaṃnāmakaṃ ṭhāna’’nti iminā ‘‘itthaṃnāmaṃ imassa ṭhānassā’’ti vacanatthaṃ dīpeti.</paragraph>
<paragraph line="23" number="676"><bold>Ekantarikāya vā</bold>ti ettha vāsaddena dvantarikādīnipi saṅgayhanti. <bold>Yena tenā</bold>ti yena vā tena vā. Dviticatuppañcachavatthūni peyyālavasena vā vāsaddena vā gahetabbāni. <bold>Api cā</bold>ti kiñca bhiyyo, vattabbavisesaṃ vakkhāmīti adhippāyo. <bold>Etthā</bold>ti ‘‘āpattiyo desetvā’’ti vacane. <bold>Hī</bold>ti saccaṃ. <bold>Vutta</bold>nti parivāre vuttaṃ. <bold>Tatrā</bold>ti purimavacanāpekkhaṃ. Desitā āpatti gaṇanūpikāti yojanā. <bold>Ekaṃ</bold>vatthuṃ āpannā <bold>yā</bold>bhikkhunīti yojanā. <bold>Dhuranikkhepaṃ katvā</bold>ti ‘‘imañca vatthuṃ, aññampi ca vatthuṃ nāpajjissāmī’’ti dhuranikkhepaṃ katvā. Yā pana saussāhāva desetīti yojanāti. Catutthaṃ.</paragraph>
<paragraph line="24"><bold>Sādhāraṇā</bold>ti bhikkhunīhi sādhāraṇā. <bold>Etthā</bold>ti ‘‘uddiṭṭhā kho ayyāyo’’tiādivacane.</paragraph>
<centered line="25">Iti samantapāsādikāya vinayasaṃvaṇṇanāya</centered>
<centered line="26">Bhikkhunivibhaṅge pārājikakaṇḍavaṇṇanāya yojanā samattā.</centered>
<title line="27">2. Saṅghādisesakaṇḍaṃ</title>
<subhead line="28">1. Paṭhamasaṅghādisesasikkhāpada-atthayojanā</subhead>
<paragraph line="29"><bold>Pārājikānantarassā</bold>ti <pageBreak edition="V" number="1.0126" />pārājikānaṃ anantare ṭhapitassa, saṅgītassa vā, saṅghādisesakaṇḍassāti sambandho. <bold>Ayaṃ</bold>īdisā <bold>anuttānatthavaṇṇanā</bold>anuttānānaṃ padānaṃ atthassa vaṇṇanā <bold>dāni</bold>imasmiṃkāle bhavissatīti yojanā.</paragraph>
<paragraph line="30" number="678">Paṭhame <pageBreak edition="M" number="0.0147" />udakaṃ vasitaṃ acchādanaṃ anena katanti <bold>udosito</bold>ti vacanatthena bhaṇḍasālā udositaṃ nāmāti dassento āha ‘‘udositanti bhaṇḍasālā’’ti. Ettha hi <bold>uda</bold>saddo udakapariyāyo. Saṃyogo na ydttoyeva. <bold>Bhaṇḍasālā</bold>ti yānādīnaṃ bhaṇḍānaṃ ṭhapanasālā. <bold>Accāvadathā</bold>ti ettha atītyūpasaggo atikkamanattho, ātyūpasaggo dhātvatthānuvattakoti āha ‘‘atikkamitvā vadathā’’ti.</paragraph>
<paragraph line="31" number="679">Ussayavasena vadanaṃ <bold>ussayavādo,</bold>soyeva <bold>ussayavādikā</bold>ti dassento āha ‘‘ussayavādikā’’tiādi. ‘‘Mānussayavasena kodhussayavasenā’’ti iminā ussayabhedaṃ dasseti. <bold>Sā</bold>ti ussayavādikā. <bold>Atthato</bold>ti sarūpato. <bold>Etthā</bold>ti padabhājane. Aḍḍanaṃ abhiyuñjanaṃ <bold>aḍḍo</bold>ti katvā dvinnaṃ janānaṃ aḍḍo vohārikānaṃ vinicchayakāraṇaṃ hoti, tasmā vuttaṃ ‘‘aḍḍoti vohārikavinicchayo vuccatī’’ti, muddhajatatiyakkharoyeva. <bold>Ya</bold>nti aḍḍaṃ. <bold>Yatthā</bold>ti yasmiṃ kismiṃci ṭhāne. Dvinnaṃ aḍḍakārakānaṃ vohāraṃ jānantīti <bold>vohārikā,</bold>akkhadassā, tesaṃ. <bold>Dvīsu janesū</bold>ti aḍḍakārakesu janesu dvīsu. <bold>Yo kocī</bold>ti aḍḍakārako vā añño vā yo koci.</paragraph>
<paragraph line="32"><bold>Etthā</bold>ti ‘‘ekassa ārocetī’’tiādivacane. <bold>Yattha katthacī</bold>ti yaṃkiñci ṭhānaṃ āgatepīti sambandho. <bold>Athā</bold>ti pacchā. <bold>Sā</bold>ti bhikkhunī. <bold>So</bold>ti upāsako.</paragraph>
<paragraph line="33">‘‘Kappiyakārakenā’’tipadaṃ ‘‘kathāpetī’’tipade kāritakammaṃ. <bold>Tatthā</bold>ti kappiyakārakaitaresu <pageBreak edition="V" number="1.0127" />. Vohārikehi kateti sambandho. <bold>Gatigata</bold>nti cirakālapattaṃ. <bold>Sutapubba</bold>nti pubbe sutaṃ. <bold>Athā</bold>ti sutapubbattā eva. <bold>Te</bold>ti vohārikā, dentīti sambandho.</paragraph>
<paragraph line="34"><bold>Paṭhama</bold>nti samanubhāsanato pubbaṃ. <bold>Āpattī</bold>ti āpajjanaṃ. <bold>Etassā</bold>ti saṅghādisesassa. <bold>Ayaṃ hī</bold>ti ayaṃ eva, vakkhamāno evāti attho. <bold>Etthā</bold>ti padabhājane. <bold>Saha vatthujjhācārā</bold>ti vatthujjhācārena saha, vākyameva, na samāso. <bold>Vatthujjhācārā</bold>ti karaṇatthe nissakkavacanaṃ daṭṭhabbaṃ <pageBreak edition="M" number="0.0148" />. Tena vuttaṃ ‘‘saha vatthujjhācārenā’’ti. <bold>Bhikkhuni</bold>nti āpattimāpannaṃ bhikkhuniṃ. <bold>Saṅghato</bold>ti bhikkhunisaṅghamhā. Anīyasaddo hetukattābhidhāyakoti āha ‘‘nissāretīti nissāraṇīyo’’ti. Bhikkhunisaṅghato nissarati, nissāriyati vā anenāti <bold>nissāraṇīyo</bold>ti karaṇatthopi yuttoyeva. <bold>Tatthā</bold>ti padabhājane. <bold>Ya</bold>nti saṅghādisesaṃ. <bold>So</bold>ti saṅghādiseso. Padabhājanassa attho kāraṇopacārena daṭṭhabbo. <bold>Hī</bold>ti saccaṃ. <bold>Kenacī</bold>ti puggalena, na nissārīyatīti sambandho. Tena dhammena karaṇabhūtena, hetubhūtena vā. <bold>So</bold>ti dhammo.</paragraph>
<paragraph line="35">Aḍḍakārakamanussehi vuccamānāti yojanā. <bold>Saya</bold>nti sāmaṃ. <bold>Tato</bold>ti gamanato, paranti sambandho. Bhikkhuniyā vā kataṃ ārocetūti yojanā.</paragraph>
<paragraph line="36"><bold>Dhammika</bold>nti dhammena sabhāvena yuttaṃ. <bold>Yathā</bold>ti yenākārena. <bold>Ta</bold>nti ākāraṃ. <bold>Tatthā</bold>ti ‘‘anodissa ācikkhatī’’ti vacane.</paragraph>
<paragraph line="37"><bold>Dhuttādayo</bold>ti ādisaddena corādayo saṅgaṇhāti. <bold>Sā</bold>ti ācikkhanā. <bold>Ta</bold>nti ācikkhanaṃ. <bold>Tesa</bold>nti gāmadārakādīnaṃ. <bold>Daṇḍa</bold>nti dhanadaṇḍaṃ. <bold>Gīvā hotī</bold>ti iṇaṃ hoti. Adhippāye satipīti yojanā. <bold>Tassā</bold>ti anācāraṃ carantassa.</paragraph>
<paragraph line="38"><bold>Kevalaṃ hī</bold>ti kevalameva. <bold>Ta</bold>nti rakkhaṃ. <bold>Kārake</bold>ti anācārassa kārake. <bold>Tesa+?</bold>Nti kārakānaṃ.</paragraph>
<paragraph line="39"><bold>Tesa</bold>nti harantānaṃ. ‘‘Anatthakāmatāyā’’ti iminā bhayādinā vutte natthi dosoti dasseti. <bold>Hī</bold>ti laddhadosajotako. <bold>Attano vacanakaraṃ…pe… vattuṃ vaṭṭatī</bold>ti attano vacanaṃ ādiyissatīti vutte vacanaṃ anādiyitvā daṇḍe gahitepi natthi doso daṇḍagahaṇassa paṭikkhittattā. <bold>Dāsadāsīvāpiādīna</bold>nti ādisaddena khettādayo saṅgayhanti.</paragraph>
<paragraph line="40"><bold>Vuttanayenevā</bold>ti <pageBreak edition="V" number="1.0128" />atītaṃ ārabbha ācikkhane vuttanayena eva. ‘‘Āyatiṃ akaraṇatthāyā’’ti iminā anāgataṃ ārabbha odissa ācikkhanaṃ <pageBreak edition="M" number="0.0149" />dasseti. ‘‘Kena evaṃ kata’’nti pucchāya atīte katapubbaṃ pucchati. <bold>Sāpī</bold>ti pisaddo vuttasampiṇḍanattho. <bold>Hī</bold>ti saccaṃ, yasmā vā.</paragraph>
<paragraph line="41">Vohārikā daṇḍentīti sambandho. <bold>Daṇḍentī</bold>ti vadhadaṇḍena ca dhanadaṇḍena ca āṇaṃ karonti.</paragraph>
<paragraph line="42"><bold>Yo cāya</bold>nti yo ca ayaṃ. Bhikkhunīnaṃ yo ayaṃ nayo vutto, eseva nayo bhikkhūnampi nayoti yojanā. ‘‘Eseva nayo’’ti vuttavacanameva vitthārento āha ‘‘bhikkhunopi hī’’tiādi. ‘‘Tathā’’tiiminā ‘‘odissā’’tipadaṃ atidisati. <bold>Te cā</bold>ti te ca vohārikā. <bold>Hī</bold>ti saccaṃ, yasmā vāti. Paṭhamaṃ.</paragraph>
<subhead line="43">2. Dutiyasaṅghādisesasikkhāpadaṃ</subhead>
<paragraph line="44" number="682">Dutiye varitabbaṃ icchitabbanti <bold>varaṃ,</bold>tameva bhaṇḍanti <bold>varabhaṇḍa</bold>nti dassento āha ‘‘mahagghabhaṇḍa’’nti. ‘‘Muttā’’tiādinā tassa sarūpaṃ dasseti.</paragraph>
<paragraph line="45" number="683">Āpubbo lokasaddo abhimukhaṃ lokanattho hoti, upubbo uddhaṃ lokanattho, opubbo adho lokanattho, vipubbo ito cito ca vītiharaṇalokanattho, apapubbo āpucchanattho. Idha pana apapubbattā āpucchanatthoti āha ‘‘anāpucchitvā’’ti. Mallagaṇa bhaṭiputta gaṇādikantiādīsu <bold>mallagaṇo</bold>nāma nārāyanabhattiko gaṇo. <bold>Bhaṭiputtagaṇo</bold>nāma kumārabhattiko gaṇo. Ādisaddena aññampi gāmanigame anusāsituṃ samatthaṃ gaṇaṃ saṅgaṇhāti. Atha vā <bold>mallagaṇo</bold>ti mallarājūnaṃ gaṇo. Te hi gaṇaṃ katvā kusinārāyaṃ rajjaṃ anusāsanti, te sandhāya vuttaṃ ‘‘mallagaṇo’’ti. <bold>Bhaṭiputtagaṇo</bold>ti licchavigaṇo pariyāyantarena vutto. Licchavirājūnañhi pubbarājāno bhaṭināmakassa jaṭilassa puttā honti, tesaṃ vaṃse pavattā etarahi licchavirājānopi bhaṭiputtāti vuccanti. Jaṭilo pana bārāṇasirañño putte nadisotena vuyhamāne nadito uddharitvā attano <pageBreak edition="M" number="0.0150" />assame puttaṃ katvā bharaṇattā posanattā <bold>bhaṭī</bold>ti vuccati, tassa puttattā licchavigaṇo <bold>bhaṭiputto</bold>ti vuccati. Tepi gaṇaṃ katvā vesāliyaṃ rajjaṃ anusāsanti, taṃ sandhāya vuttaṃ ‘‘bhaṭiputtagaṇo’’ti. <bold>Dhammagaṇo</bold>nāma sāsanadhammabhattiko <pageBreak edition="V" number="1.0129" />gaṇo. <bold>Gandhikaseṇī</bold>ti gandhakārānaṃ samajātikānaṃ sippikānaṃ gaṇo. <bold>Dussikaseṇī</bold>ti dussakārānaṃ samajātikānaṃ pesakārānaṃ gaṇo. Ādisaddena tacchakaseṇirajakaseṇiādayo saṅgayhanti. <bold>Yattha yatthā</bold>ti yasmiṃ yasmiṃ ṭhāne. <bold>Hī</bold>ti saccaṃ. <bold>Te evā</bold>ti gaṇādayo eva. Puna <bold>te</bold>ti gaṇādayo. <bold>Ida</bold>nti ‘‘gaṇaṃ vā’’tiādivacanaṃ. <bold>Etthā</bold>ti rājādīsu. Saṅghāpucchanameva padhānakāraṇanti āha ‘‘bhikkhunisaṅgho āpucchitabbovā’’ti. <bold>Kappagatika</bold>nti kappaṃ gacchatīti kappagatā, sā eva kappagatikā, taṃ.</paragraph>
<paragraph line="46">Kenaci karaṇīyena khaṇḍasīmaṃ agantvā kenaci karaṇīyena bhikkhunīsu pakkantāsūti yojanā. <bold>Nissitakaparisāyā</bold>ti antevāsikaparisāya. <bold>Vuṭṭhāpentiyā</bold>ti upasampādentiyāti. Dutiyaṃ.</paragraph>
<subhead line="47">3. Tatiyasaṅghādisesasikkhāpadaṃ</subhead>
<paragraph line="48" number="692">Tatiye dutiyena pādena atikkantamatteti sambandho. Parikkhepārahaṭṭhānaṃ nāma gharūpacārato paṭhamaleḍḍupāto. Saṅkhepato vuttamatthaṃ vitthārato dassento āha <bold>‘‘api cetthā’’</bold>tiādi. <bold>Etthā</bold>ti imasmiṃ sikkhāpade. <bold>Upacāre vā</bold>ti aparikkhittassa gāmassa parikkhepārahaṭṭhāne vā. <bold>Tato</bold>ti gāmantarato, khaṇḍapākārena vā vatichiddena vā pavisitunti sambandho.</paragraph>
<paragraph line="49">Sambaddhā vati etesanti <bold>sambaddhavatikā,</bold>dve gāmā. <bold>Vihāra</bold>nti bhikkhunivihāraṃ. <bold>Tato pana gāmato</bold>ti tato itaragāmato pana, nikkhantāya bhikkhuniyā ṭhātabbanti sambandho. <bold>Ussāraṇā vā</bold>ti manussānaṃ ussāraṇā vā.</paragraph>
<paragraph line="50"><bold>Janā</bold>ti <pageBreak edition="M" number="0.0151" />gāmabhojakā janā. <bold>Ekaṃ gāma</bold>nti yaṃkiñci icchitaṃ ekaṃ gāmaṃ. <bold>Tato</bold>ti gāmato. ‘‘Kasmā’’ti imāya pucchāya ‘‘viharato ekaṃ gāmaṃ gantuṃ vaṭṭatī’’ti vacanassa kāraṇaṃ pucchati. ‘‘Vihārassa catugāmasādhāraṇattā’’tiiminā visajjanena taṃ pucchaṃ visajjeti.</paragraph>
<paragraph line="51"><bold>Yatthā</bold>ti yassaṃ nadiyaṃ. Uttarantiyā ekadvaṅgulamattampi antaravāsako temiyati, sā nadī nāmāti yojanā. Yathā nivasiyamānāya timaṇḍalapaṭicchādanaṃ hoti, evaṃ nivatthāyāti yojanā <pageBreak edition="V" number="1.0130" />. Bhikkhuniyā uttarantiyā antaravāsakoti sambandho. <bold>Yattha katthacī</bold>ti yasmiṃ kismiṃci ṭhāne. ‘‘Setunā gacchati, anāpattī’’tiiminā padasā uttarantiyā eva āpattīti dasseti. <bold>Uttaraṇakāle</bold>ti nadito uttaraṇakāle. <bold>Ākāsagamana</bold>nti iddhiyā gamanaṃ. Ādisaddena hatthipiṭṭhiādayo saṅgaṇhāti. <bold>Akkamantiyā</bold>ti atikkamantiyā. <bold>Etthā</bold>ti dvīsu tīsu bhikkhunīsu. <bold>Orimatīramevā</bold>ti apāratīrameva. <bold>Tameva tīra</bold>nti orimatīrameva. <bold>Paccuttaratī</bold>ti paṭinivattitvā uttarati.</paragraph>
<paragraph line="52">Kurumānā bhikkhunī karotīti yojanā. <bold>Assā</bold>ti bhikkhuniyā ajānantiyā eva cāti sambandho, anādare cetaṃ sāmivacanaṃ. <bold>Atha panā</bold>ti athasaddo yadipariyāyo, kiriyāpadena yojetabbo. Atha acchati, atha na otaratīti attho. <bold>Acchatī</bold>ti vasati. <bold>Hī</bold>ti saccaṃ. <bold>Idhā</bold>ti ‘‘ekā vā rattiṃ vippavaseyyā’’tipade.</paragraph>
<paragraph line="53"><bold>Evaṃ vuttalakkhaṇamevā</bold>ti evaṃ abhidhammapariyāyena vuttalakkhaṇameva. <bold>Taṃ paneta</bold>nti taṃ pana araññaṃ. <bold>Tenevā</bold>ti āpannahetunā eva. <bold>Aṭṭhakathāya</bold>nti mahāaṭṭhakathāyaṃ. Bhikkhunīsu pavisantīsūti sambandho, niddhāraṇatthe cetaṃ bhummavacanaṃ. <bold>Etthā</bold>ti dassanūpacārasavanūpacāresu. Yattha okāse ṭhitaṃ dutiyikā passati, so okāso <bold>dassanūpacāro nāmā</bold>ti yojanā. <bold>Sāṇipākārantarikāpī</bold>ti sāṇipākārena byavahikāpi. Yattha okāse ṭhitā…pe… saddaṃ suṇāti, so okāso <bold>savanūpacāro</bold>nāmāti yojanā. <bold>Maggamūḷhasaddenā</bold>ti magge mūḷhānaṃ saddena. <bold>Dhammassavanārocanasaddenā</bold>ti dhammassavanatthāya ārocanānaṃ saddena. Maggamūḷhasaddena saddāyantiyā saddaṃ suṇāti viya <pageBreak edition="M" number="0.0152" />ca dhammassavanārocanasaddena saddāyantiyā saddaṃ suṇāti viya ca ‘‘ayye’’ti saddāyantiyā saddaṃ suṇātīti yojanā. <bold>Saddāyantiyā</bold>ti saddaṃ karontiyā. Nāmadhātu hesā. <bold>Evarūpe</bold>ti ‘‘maggamūḷhasaddena viyā’’tiādinā vutte evarūpe.</paragraph>
<paragraph line="54"><bold>Titthāyatanaṃ saṅkantā vā</bold>ti titthīnaṃ vāsaṭṭhānaṃ saṅkantā vā. Iminā <bold>‘‘pakkhasaṅkantā’’</bold>ti ettha pakkhasaddassa paṭipakkhavācakattā tena sāsanapaṭipakkhā titthiyā eva gahetabbāti dasseti. <bold>Titthiyā</bold>hi sāsanassa paṭipakkhā hontīti. Tatiyaṃ.</paragraph>
<subhead line="55">4. Catutthasaṅghādisesasikkhāpadaṃ</subhead>
<paragraph line="56" number="694">Catutthe pādassa ṭhapanakaṃ pīṭhaṃ <bold>pādapīṭhaṃ</bold>. Pādassa ṭhapanakā kathalikā <bold>pādakathalikā</bold>ti <pageBreak edition="V" number="1.0131" />dassento āha ‘‘pādapīṭhaṃ nāmā’’tiādi. <bold>Anaññāyā</bold>ti ettha yakāro tvāpaccayassa kāriyoti āha ‘‘ajānitvā’’ti. <bold>Netthāravatte</bold>ti ukkhepanīyakammato nittharaṇakāraṇe vatte. ‘‘Vattamāna’’ntiiminā ‘‘vattanti’’nti ettha antapaccayaṃ nayena dassetīti. Catutthaṃ.</paragraph>
<subhead line="57">5. Pañcamasaṅghādisesasikkhāpadaṃ</subhead>
<paragraph line="58" number="701">Pañcame <bold>‘‘ekato avassute’’</bold>ti ettha heṭṭhā vuttanayena ‘‘ekato’’ti sāmaññato vuttepi bhikkhuniyā eva gahetabbabhāvañca topaccayassa chaṭṭhutthe pavattabhāvañca avassubhapade bhāvatthañca dassetuṃ vuttaṃ ‘‘bhikkhuniyā avassutabhāvo daṭṭhabbo’’ti. <bold>Eta</bold>nti ‘‘bhikkhuniyā avassutabhāvo’’ti vacanaṃ. <bold>Ta</bold>nti avacanaṃ. <bold>Pāḷiyā</bold>ti imāya sikkhāpadapāḷiyāti. Pañcamaṃ.</paragraph>
<subhead line="59">6. Chaṭṭhasaṅghādisesasikkhāpadaṃ</subhead>
<paragraph line="60" number="705">Chaṭṭhe <bold>yato tva</bold>nti ettha kāraṇatthe topaccayoti āha <bold>‘‘yasmā’’</bold>ti. <bold>Kassā hontī</bold>ti uyyojikāuyyojitāsu kassā bhikkhuniyā hontīti yojanā. <bold>Na</bold><pageBreak edition="M" number="0.0153" /><bold>detī</bold>ti uyyojikā uyyojitāya na deti. <bold>Na paṭiggaṇhātī</bold>ti uyyojitā uyyojikāya hatthato na paṭiggaṇhāti. <bold>Paṭiggaho tena na vijjatī</bold>ti teneva kāraṇena uyyojikāya hatthato uyyojitāya paṭiggaho na vijjati. <bold>Āpajjati garukaṃ, na lahuka</bold>nti evaṃ santepi uyyojikā garukameva saṅghādisesāpattiṃ āpajjati, na lahukaṃ. <bold>Tañcā</bold>ti taṃ āpajjanañca. <bold>Paribhogapaccayā</bold>ti uyyojikāya paribhogasaṅkhātā kāraṇāti ayaṃ gāthāyattho.</paragraph>
<paragraph line="61"><bold>Itarissā panā</bold>ti uyyojitāya pana bhikkhuniyā. <bold>Paṭhamasikkhāpade</bold>ti pañcamasikkhāpade. Pañcamasikkhāpadañhi iminā sikkhāpadena yugaḷabhāvena sadisattā imaṃ upādāya paṭhamanti vuttanti. Chaṭṭhaṃ.</paragraph>
<subhead line="62">7. Sattamasaṅghādisesasikkhāpadaṃ</subhead>
<paragraph line="63" number="709">Sattame <pageBreak edition="V" number="1.0132" /><bold>yāvatatiyakapadattho</bold>ti ‘‘yāvatatiyaka’’nti uccāritassa padassa attho veditabboti sambandhoti. Sattamaṃ.</paragraph>
<subhead line="64">8. Aṭṭhamasaṅghādisesasikkhāpadaṃ</subhead>
<paragraph line="65" number="715">Aṭṭhame <bold>kismiṃcideva adhikaraṇe</bold>ti niddhāraṇīyassa niddhāraṇasamudāyena avinābhāvato āha ‘‘catunna’’nti. Kasmā pana niddhāraṇasamudāyaniddhāraṇīyabhāvena vuttaṃ, nanu padabhājane cattāripi adhikaraṇāni vuttānīti āha ‘‘padabhājane panā’’tiādīti. Aṭṭhamaṃ.</paragraph>
<subhead line="66">9. Navamasaṅghādisesasikkhāpadaṃ</subhead>
<paragraph line="67" number="723">Navame <bold>saṃsaṭṭha</bold>saddo missapariyāyoti āha ‘‘missībhūtā’’ti. ‘‘Ananulomenā’’tiiminā <bold>‘‘ananulomikenā’’</bold>ti ettha ikasaddo svatthoti dasseti. Koṭṭanañca pacanañca gandhapisanañca mālāganthanañca. Ādisaddena aññepi ananulomike kāyike saṅgaṇhāti. Sāsanāharaṇañca paṭisāsanaharaṇañca sañcarittañca. Ādisaddena aññepi ananulomike vācasike saṅgaṇhāti. <bold>Etāsa</bold>nti bhikkhunīnaṃ. <bold>Siloko</bold>ti yasoti. Navamaṃ.</paragraph>
<subhead line="68">10. Dasamasaṅghādisesasikkhāpadaṃ</subhead>
<paragraph line="69" number="727">Dasame <pageBreak edition="M" number="0.0154" /><bold>evācārā</bold>ti ettha niggahitalopavasena sandhīti āha ‘‘evaṃācārā’’ti. ‘‘Yādiso’’tiādinā evaṃsaddassa nidassanādīsu (abhidhānappadīpikāyaṃ 1186 gāthāyaṃ) ekādasasu atthesu upamatthaṃ dasseti. <bold>Sabbatthā</bold>ti ‘‘evaṃsaddā evaṃsilokā’’ti sabbesu padesu. <bold>Uññāyā</bold>ti ettha okāraviparīto ukāroti āha ‘‘avaññāyā’’ti. ‘‘Nīcaṃ katvā jānanāyā’’ti iminā avasaddo nīcattho, ñādhātu avabodhanatthoti dasseti. ‘‘Paribhavaññāyā’’ti vattabbe uttarapadalopavasena <bold>‘‘paribhavenā’’</bold>ti vuttanti āha ‘‘paribhavitvā jānanenā’’ti. <bold>Akkhantiyā</bold>ti ettha sahanakhantiyevādhippetā, neva anulomakhanti, na diṭṭhinijjhānakkhantīti dassento āha ‘‘asahanatāyā’’ti. <bold>Vebhassiyā</bold>ti ettha visesena bhāseti <pageBreak edition="V" number="1.0133" />obhāsetīti vibhāso ānubhāvo, vibhāso imassa saṅghassa atthīti vibhasso saṅgho, bahvatthe ca atisayatthe ca sapaccayo hoti. Kasmā? Mantupaccayatthattā ‘‘lomaso’’tiādīsu (jā. 1.14.57) viya, bahuānubhāvo atisayaānubhāvo saṅghoti vuttaṃ hoti, saṃyogaparattā ākārassa rasso. Vibhassassa bhāvo vebhassiyaṃ, bahuānubhāvo atisayaānubhāvoyeva. Iti imamatthaṃ dassento āha ‘‘balavabhassabhāvenā’’ti. Tattha balavaiti padena mantuatthe pavattassa sappaccayassa bahvatthañca atisayatthañca dasseti, bhāvaiti padena ṇiyapaccayassa bhāvatthaṃ, enaiti padena nissakkavacanassa karaṇatthe pavattabhāvaṃ dasseti. Tamevatthamāvikaronto āha ‘‘attano balavappakāsanenā’’ti. Tattha <bold>attano</bold>ti attasaṅkhātassa saṅghassa. <bold>Balavappakāsanenā</bold>ti bahuānubhāvappakāsanena, atisayaānubhāvappakāsanena vā. Balavappakāsanaṃ nāma atthato paresaṃ samutrāsanamevāti āha ‘‘samutrāsanenāti attho’’ti. <bold>Dubbalabhāvenā</bold>ti ettha bhāvaitipadena ṇyapaccayassa bhāvatthaṃ, enaitipadena <pageBreak edition="M" number="0.0155" />nissakkavacanassa karaṇatthaṃ dassetīti daṭṭhabbaṃ. <bold>Sabbatthā</bold>ti ‘‘uññāyā’’tiādīsu sabbesu padesu. Casaddo luttaniddiṭṭhoti āha ‘‘evaṃ samuccayattho daṭṭhabbo’’ti. <bold>Viviccathā</bold>ti ettha vītyūpasaggo vināsaddattho, vicadhātu sattatthoti āha ‘‘vinā hothā’’ti. Dasamaṃ.</paragraph>
<paragraph line="70">Anantarā pakkhipitvāti sambandho. Mahāvibhaṅgato āharitāni imāni tīṇi sikkhāpadānīti yojanā. Nava paṭhamāpattikā veditabbāti sambandho. Sabbepi dhammāti yojanā. <bold>Etthā</bold>ti ‘‘uddiṭṭhā kho’’tiādipāṭhe. <bold>Taṃ panā</bold>ti pakkhamānattaṃ panāti.</paragraph>
<centered line="71">Iti samantapāsādikāya vinayasaṃvaṇṇanāya</centered>
<paragraph line="72">Bhikkhunivibhaṅge</paragraph>
<centered line="73">Sattarasakavaṇṇanāya yojanā samattā.</centered>
<title line="74">3. Nissaggiyakaṇḍaṃ</title>
<subhead line="75">1. Paṭhamanissaggiyapācittiyasikkhāpada-atthayojanā</subhead>
<paragraph line="76">Tiṃsa nissaggiyā ye dhammā bhikkhunīnaṃ bhagavatā pakāsitā, tesaṃ dhammānaṃ <bold>dāni</bold>imasmiṃ kāle ayaṃ saṃvaṇṇanākkamo bhavatīti yojanā.</paragraph>
<paragraph line="77" number="733">Paṭhame <pageBreak edition="V" number="1.0134" /><bold>āmattikāpaṇa</bold>nti ettha āmattasaddo bhājanapariyāyoti āha ‘‘bhājanānī’’ti. Bhājanāni hi amanti paribhuñjitabbabhāvaṃ gacchantīti <bold>‘‘amattānī’’</bold>ti vuccanti. Amattāni vikkiṇantīti <bold>‘‘āmattikā’’</bold>ti vacanatthaṃ dassento āha <bold>‘‘tānī’’</bold>tiādi. <bold>Tesa</bold>nti āmattikānaṃ. <bold>Taṃ vā</bold>ti āmattikāpaṇaṃ vā.</paragraph>
<paragraph line="78" number="734">‘‘Sannidhi’’nti iminā saṃnipubbo cisaddo ucinanatthoti dasseti. <bold>Hi</bold>saddo visesajotako. <bold>Tatthā</bold>ti mahāvibhaṅge. <bold>Idhā</bold>ti bhikkhunivibhaṅge.</paragraph>
<paragraph line="79"><bold>Idampī</bold>ti idaṃ sikkhāpadampi. Pisaddo mahāvibhaṅgasikkhāpadaṃ apekkhatīti. Paṭhamaṃ.</paragraph>
<subhead line="80">2. Dutiyanissaggiyapācittiyasikkhāpadaṃ</subhead>
<paragraph line="81" number="738">Dutiye <pageBreak edition="M" number="0.0156" />ahatacoḷānampi sedamalādikilinne virūpattā ‘‘jiṇṇacoḷā’’ti vuttaṃ. ‘‘Api ayyāhī’’tiiminā ‘‘apa ayyāhī’’tipadavibhāgaṃ nivatteti.</paragraph>
<paragraph line="82" number="740">Sabbampi etaṃ cīvaranti yojanā. <bold>Evaṃ paṭiladdha</bold>nti evaṃ nissajjitvā laddhaṃ. <bold>Yathādāneyevā</bold>ti yathā dāyakehi dinnaṃ, tasmiṃ dāneyeva upanetabbaṃ, akālacīvareyeva pakkhipitabbanti atthoti. Dutiyaṃ.</paragraph>
<subhead line="83">3. Tatiyanissaggiyapācittiyasikkhāpadaṃ</subhead>
<paragraph line="84" number="743">Tatiye <bold>handa</bold>saddo vavassaggatthe nipātoti āha ‘‘handāti gaṇhā’’ti. Bahūni nissaggiyānīti sambandho. <bold>Saṃharitvā</bold>ti visuṃ visuṃ saṅgharitvāti. Tatiyaṃ.</paragraph>
<subhead line="85">4. Catutthanissaggiyapācittiyasikkhāpadaṃ</subhead>
<paragraph line="86" number="748">Catutthe kiṇāti anenāti <bold>kaya</bold>nti vacanatthena mūlaṃ kayaṃ nāmāti āha ‘‘mūlenā’’ti. <bold>Sā</bold>ti thullanandā, āha kirāti sambandho. Ñādhātuyā avabodhanatthato aññampi <bold>ñā</bold>dhātuyā yācanatthaṃ dassento āha ‘‘yācitvā vā’’ti.</paragraph>
<paragraph line="87" number="752"><bold>Ya</bold>nti <pageBreak edition="V" number="1.0135" />sabbitelādi. <bold>Taññevā</bold>ti sabbitelādimeva. <bold>Yamaka</bold>nti sabbiṃ saha telena yugaḷaṃ katvā. <bold>Vejjenā</bold>ti bhisakkena. So hi āyubbedasaṅkhātaṃ vijjaṃ jānātīti <bold>vejjo</bold>ti ca rogañca tassa nidānañca bhesajjañca vidati jānātītipi <bold>vejjo</bold>ti ca vuccati. <bold>Tato</bold>ti vejjena vuttakāraṇā. <bold>Kahāpaṇassā</bold>ti kahāpaṇena, ābhatanti sambandhoti. Catutthaṃ.</paragraph>
<subhead line="88">5. Pañcamanissaggiyapācittiyasikkhāpadaṃ</subhead>
<paragraph line="89" number="753">Pañcame <bold>sā</bold>ti sikkhamānā. <bold>Aya</bold>nti sikkhamānā. <bold>Addhā</bold>ti ekaṃsena. <bold>‘‘Cetāpetvā’’</bold>ti ettha citisaddo jānanatthoti āha ‘‘jānāpetvā’’ti. Pañcamaṃ.</paragraph>
<subhead line="90">6. Chaṭṭhanissaggiyapācittiyasikkhāpadaṃ</subhead>
<paragraph line="91" number="758">Chaṭṭhe <pageBreak edition="M" number="0.0157" />chandaṃ uppādetvā gahitaṃ <bold>chandaka</bold>nti vacanatthaṃ dassento āha ‘‘chandaka’’ntiādi. <bold>Dhammakicca</bold>nti puññakaraṇīyaṃ. <bold>Dhamma</bold>saddo hettha puññavācako. <bold>Ya</bold>nti vatthuṃ. <bold>Paresa</bold>nti attanā aññesaṃ. <bold>‘‘Eta’’</bold>nti ‘‘chandaka’’nti etaṃ nāmaṃ. ‘‘Aññassatthāya dinnenā’’tiiminā aññassa attho <bold>aññadattho,</bold>dakāro padasandhikaro, tadatthāya dinno <bold>aññadatthiko</bold>ti vacanatthaṃ dasseti. ‘‘Aññaṃ uddisitvā dinnenā’’tiiminā aññaṃ uddisitvā dinnaṃ <bold>aññuddisika</bold>nti vacanatthaṃ dasseti. ‘‘Saṅghassa pariccattenā’’ti iminā saṅghassa pariccatto <bold>saṅghiko</bold>ti vacanatthaṃ dasseti.</paragraph>
<paragraph line="92" number="762"><bold>Yadatthāyā</bold>ti yesaṃ cīvarādīnaṃ atthāya. Yasaddena samāsabhāvato pubbe niggahitāgamo hoti. <bold>Ta</bold>nti cīvarādikaṃ. <bold>Tumhehī</bold>ti dāyake sandhāya vuttaṃ. <bold>Upaddavesū</bold>ti dubbhikkhādiupasaggesu. <bold>Yaṃ vā taṃ vā</bold>ti cīvaraṃ vā aññe vā piṇḍapātādiketi yaṃ vā taṃ vāti. Chaṭṭhaṃ.</paragraph>
<subhead line="93">7. Sattamanissaggiyapācittiyasikkhāpadaṃ</subhead>
<paragraph line="94" number="764">Sattame <bold>saññācikenā</bold>ti ettha saṃsaddassa sayamatthe pavattibhāvaṃ dassetuṃ vuttaṃ ‘‘sayaṃ yācitakenā’’ti. <bold>Etadevā</bold>ti ‘‘saññācikenā’’ti padameva. <bold>Etthā</bold>ti imasmiṃ sikkhāpadeti. Sattamaṃ.</paragraph>
<subhead line="95">8. Aṭṭhamanissaggiyapācittiyasikkhāpadaṃ</subhead>
<paragraph line="96" number="769">Aṭṭhame <pageBreak edition="V" number="1.0136" /><bold>gaṇassā</bold>ti bhikkhunigaṇassa. Iminā <bold>‘‘mahājanikenā’’</bold>ti ettha bhikkhunigaṇova mahājanoti adhippetoti dīpetīti. Aṭṭhamaṃ.</paragraph>
<subhead line="97">9. Navamanissaggiyapācittiyasikkhāpadaṃ</subhead>
<paragraph line="98" number="774">Navame <bold>ito</bold>ti imasmā aṭṭhamasikkhāpadato. <bold>Adhikatara</bold>nti atirekataranti. Navamaṃ.</paragraph>
<subhead line="99">10. Dasamanissaggiyapācittiyasikkhāpadaṃ</subhead>
<paragraph line="100" number="778">Dasame <pageBreak edition="M" number="0.0158" />‘‘vinassatī’’tiiminā <bold>‘‘undriyatī’’</bold>ti ettha udidhātuyā nassanatthaṃ dasseti dhātūnamanekatthattā. <bold>Paripatatī</bold>ti parigalitvā patati. Iminā nassanākāraṃ dasseti. <bold>Ettakamevā</bold>ti etaṃ parimāṇaṃ dvipadamevāti. Dasamaṃ.</paragraph>
<subhead line="101">11. Ekādasamanissaggiyapācittiyasikkhāpadaṃ</subhead>
<paragraph line="102" number="784">Ekādasame <bold>garupāvuraṇaṃ</bold>nāma sītakāle pāvuraṇavatthanti dassento āha ‘‘sītakāle pāvuraṇa’’nti. Sītakāle hi manussā thūlapāvuraṇaṃ pārupanti. ‘‘Catukkaṃsaparama’’nti ettha <bold>kaṃsa</bold>saddo bhuñjanapatte ca suvaṇṇādilohavisese ca catukahāpaṇe cāti tīsu atthesu dissati, idha pana catukahāpaṇe vattatīti dassento āha ‘‘kaṃso nāma catukkahāpaṇiko hotī’’ti. Catukkaṃsasaṅkhātaṃ paramaṃ imassāti <bold>catukkaṃsaparamaṃ,</bold>soḷasakahāpaṇagghanakaṃ pāvuraṇanti atthoti. Ekādasamaṃ.</paragraph>
<subhead line="103">12. Dvādasamanissaggiyapācittiyasikkhāpadaṃ</subhead>
<paragraph line="104" number="789">Dvādasame <bold>lahupāvuraṇaṃ</bold>nāma uṇhakāle pāvuraṇavatthanti dassento āha ‘‘uṇhakāle pāvuraṇa’’nti. Uṇhakāle hi manussā sukhumapāvuraṇaṃ pārupantīti. Dvādasamaṃ.</paragraph>
<paragraph line="105">Nissaggiyānaṃ <pageBreak edition="V" number="1.0137" />tiṃsabhāvaṃ dassento āha ‘‘mahāvibhaṅge’’tiādi. Cīvaravaggato apanetvāti sambandho. <bold>Aññadatthikānī</bold>ti aññadatthikapadena vuttāni sikkhāpadāni. <bold>Itī</bold>ti evaṃ. <bold>Ekatopaññattānī</bold>ti ekasseva paññattāni, <bold>ubhatopaññattānī</bold>ti ubhayesaṃ paññattāni. <bold>Etthā</bold>ti ‘‘uddiṭṭhā kho’’tiādivacaneti.</paragraph>
<centered line="106">Iti samantapāsādikāya vinayasaṃvaṇṇanāya</centered>
<paragraph line="107">Bhikkhunivibhaṅge</paragraph>
<centered line="108">Tiṃsakavaṇṇanāya yojanā samattā.</centered>
<title line="109">4. Pācittiyakaṇḍaṃ</title>
<title line="110">1. Lasuṇavaggo</title>
<subhead line="111">1. Paṭhamasikkhāpada-atthayojanā</subhead>
<paragraph line="112"><bold>Tiṃsakānantaraṃ</bold><pageBreak edition="M" number="0.0159" />tiṃsakānaṃ anantare kāle <bold>chasaṭṭhisatasaṅgahā</bold>chauttarasaṭṭhiadhikasatehi sikkhāpadehi saṅgahitā ye dhammā saṅgītikārehi saṅgītā, <bold>dāni</bold>imasmiṃ kāle tesampi dhammānaṃ ayaṃ vaṇṇanā hotīti yojanā.</paragraph>
<paragraph line="113" number="793"><bold>Tatthā</bold>ti tesu chasaṭṭhisatasaṅgahesu sikkhāpadesu, paṭhamasikkhāpadeti sambandho. ‘‘Dve tayo’’ti ettha vāsaddo luttaniddiṭṭhoti āha ‘‘dve vā tayo vā’’ti. <bold>Phoṭalake</bold>ti kande, miñje vā. <bold>Eta</bold>nti ‘‘gaṇḍike’’ti etaṃ nāmaṃ. ‘‘Pamāṇa’’ntiiminā <bold>matta</bold>saddo pamāṇatthova, na appattho, nāpi avadhāraṇatthoti dasseti. <bold>Lasuṇa</bold>nti setavaṇṇamūlaṃ mahākandaṃ. Mahākando hi byañjanasampākādīsu āmagandhānaṃ abhibhavanattā lasīyati kantīyatīti <bold>lasuṇa</bold>nti vuccati.</paragraph>
<paragraph line="114"><bold>Suvaṇṇahaṃsayoni</bold>nti suvaṇṇamayena pattena yuttaṃ haṃsayoniṃ. <bold>Jātissaro</bold>ti jātiṃ bhavaṃ sarati <pageBreak edition="V" number="1.0138" />jānātīti jātissaro. <bold>Athā</bold>ti jātissarassa nipphannattā. Nipphannattho hi athasaddo. <bold>Pubbasinehenā</bold>ti pubbe manussabhave bhāvitena sinehena. <bold>Tāsa</bold>nti pajāpatiyā ca tissannaṃ dhītarānañca. <bold>Taṃ panā</bold>ti pattaṃ pana.</paragraph>
<paragraph line="115" number="795"><bold>Magadhesū</bold>ti magadharaṭṭhe ṭhitesu janapadesu. <bold>Hī</bold>ti saccaṃ, yasmā vā. <bold>Idhā</bold>ti ‘‘lasuṇaṃ khādeyyā’’tipade. <bold>Tampī</bold>ti māgadhakampi. <bold>Gaṇḍikalasuṇamevā</bold>ti gaṇḍo phoṭo etassatthīti gaṇḍikaṃ. Gaṇḍasaddo hi phoṭapariyāyo, bahutthe ikapaccayo. Bahugaṇḍikalasuṇanti hi vuttaṃ hoti. Gaṇḍasaddo hi phoṭe ca kapole cāti dvīsu atthesu vattati, idha pana phoṭe vattatīti daṭṭhabbaṃ. Potthakesu pana oṭṭhajena catutthakkharena pāṭho atthi, so vīmaṃsitvā gahetabbo. Bahūsu hi pubbapotthakesu <pageBreak edition="M" number="0.0160" />kaṇṭhajo tatiyakkharo ca oṭṭhajo catutthakkharo cāti dve akkharā aññamaññaṃ parivattitvā tiṭṭhanti. <bold>Na ekadvitimiñjaka</bold>nti ekamiñjo palaṇḍuko na hoti, dvimiñjo bhañjanako na hoti, timiñjo haritako na hotīti attho. Kurundiyaṃ pana vuttanti sambandho. <bold>Saṅkhāditvā</bold>ti dantehi cuṇṇavicuṇṇaṃ katvā.</paragraph>
<paragraph line="116" number="797"><bold>Palaṇḍuko</bold>ti sukandako eko lasuṇaviseso. <bold>Bhañjanakā</bold>dīni lokasaṅketopadesato daṭṭhabbāni. <bold>Hī</bold>ti saccaṃ. <bold>Tassā</bold>ti cāpalasuṇassa. <bold>Sabhāvenevā</bold>ti sūpasampākādiṃ vinā attano sabhāvato eva. <bold>Ta</bold>nti māgadhakaṃ, pakkhipitunti sambandho. <bold>Hī</bold>ti saccaṃ. <bold>Yattha katthacī</bold>ti yesu kesucīti. Paṭhamaṃ.</paragraph>
<subhead line="117">2. Dutiyasikkhāpadaṃ</subhead>
<paragraph line="118" number="799">Dutiye saṃdassanaṃ bādhati nisedheti asmiṃ ṭhāneti <bold>sambādha</bold>nti vacanatthena paṭicchannokāso sambādho nāmāti dassento āha ‘‘paṭicchannokāse’’ti. <bold>Ubho upakacchakā</bold>ti dve bāhumūlā. Te hi upari yaṃkiñci vatthuṃ kacati bandhati etthāti <bold>upakacchakā</bold>ti vuccanti. <bold>Muttakaraṇa</bold>nti passāvamaggo. So hi muttaṃ karoti anenāti muttakaraṇanti vuccati. Lomo kattīyati chindīyati imāyāti <bold>kattari,</bold>tāya vā, suṭṭhu daḷhaṃ lomaṃ ḍaṃsatīti <bold>saṇḍāso,</bold>soyeva <bold>saṇḍāsako,</bold>tena vā, khurati lomaṃ chindatīti <bold>khuro,</bold>tena vā saṃharāpentiyāti sambandho. <bold>Saṃharāpentiyā</bold>ti apanentiyāti. Dutiyaṃ.</paragraph>
<subhead line="119">3. Tatiyasikkhāpadaṃ</subhead>
<paragraph line="120" number="803">Tatiye <pageBreak edition="V" number="1.0139" /><bold>muttakaraṇatalaghātane</bold>ti muttakaraṇassa talaṃ hananaṃ paharaṇaṃ muttakaraṇatalaghātanaṃ, tasmiṃ muttakaraṇatalaghātane nimittabhūte. <bold>Tāva mahanta</bold>nti ativiya mahantaṃ. <bold>Kesarenāpī</bold>ti kiñjakkhenāpi. So hi ke jale sarati pavattatīti kesaroti vuccati.</paragraph>
<paragraph line="121" number="805"><bold>Gaṇḍaṃ vā</bold>ti pīḷakaṃ vā. <bold>Vaṇaṃ vā</bold>ti aruṃ vāti. Tatiyaṃ.</paragraph>
<subhead line="122">4. Catutthasikkhāpadaṃ</subhead>
<paragraph line="123" number="806">Catutthe <pageBreak edition="M" number="0.0161" />rañño orodhā <bold>rājorodhā,</bold>purāṇe rājorodhā <bold>purāṇarājorodhā</bold>ti vacanatthaṃ dassento āha ‘‘purāṇe’’tiādi. ‘‘Gihibhāve’’ti iminā purāṇeti ettha ṇapaccayassa sarūpaṃ dasseti. <bold>Cirācira</bold>nti nipātapaṭirūpakaṃ. Tena vuttaṃ ‘‘cirena cirenā’’ti. ‘‘Sakkothā’’ti iminā kathaṃ tumhe rāgacittaṃ paṭihanitvā attānaṃ <bold>dhāretha</bold>dhāretuṃ sakkothāti atthaṃ dasseti. <bold>Anārocitepī</bold>ti bhūtato anārocitepi.</paragraph>
<paragraph line="124" number="807"><bold>Jatunā</bold>ti lākhāya. <bold>Paṭṭhadaṇḍake</bold>ti paṭubhāvena ṭhāti pavattatīti <bold>paṭṭho,</bold>soyeva daṇḍo <bold>paṭṭhadaṇḍo,</bold>tassa pavesanaṃ paṭṭhadaṇḍakaṃ, tasmiṃ nimittabhūte. <bold>Eta</bold>nti ‘‘jatumaṭṭhake’’ti etaṃ vacananti. Catutthaṃ.</paragraph>
<subhead line="125">5. Pañcamasikkhāpadaṃ</subhead>
<paragraph line="126" number="810">Pañcame <bold>‘‘atigambhīra’’</bold>ntipadaṃ kiriyāvisesananti āha ‘‘atianto pavesetvā’’ti. ‘‘Udakena dhovanaṃ kurumānā’’ti iminā <bold>‘‘udakasuddhika’’</bold>ntipadassa udakena suddhiyā karaṇanti atthaṃ dasseti.</paragraph>
<paragraph line="127" number="812"><bold>Dvaṅgulapabbaparama</bold>nti ettha dve aṅgulāni ca dve pabbāni ca dvaṅgulapabbaṃ, uttarapade pubbapadalopo. Dvaṅgulapabbaṃ paramaṃ pamāṇaṃ etassa udakasuddhikassāti dvaṅgulapabbaparamaṃ. Vitthārato dvaṅgulaparamaṃ, gambhīrato dvipabbaparamanti vuttaṃ hoti. Tenāha ‘‘vitthārato’’tiādi. Aṅgulaṃ <pageBreak edition="V" number="1.0140" />pavesentiyāti sambandho. <bold>Hī</bold>ti saccaṃ. ‘‘Catunnaṃ vā’’ti idaṃ ukkaṭṭhavasena vuttaṃ, tiṇṇampi pabbaṃ na vaṭṭati, catunnaṃ pana pagevāti atthoti. Pañcamaṃ.</paragraph>
<subhead line="128">6. Chaṭṭhasikkhāpadaṃ</subhead>
<paragraph line="129" number="815">Chaṭṭhe bhattassa vissajjanaṃ <bold>bhattavissaggo</bold>ti vutte bhattakiccanti dassento āha ‘‘bhattakicca’’nti. Pānīyasaddena pānīyathālakaṃ gahetabbaṃ <pageBreak edition="M" number="0.0162" />, vidhūpanasaddena bījanī gahetabbā, <bold>upa</bold>saddo samīpatthoti sabbaṃ dassento āha ‘‘ekena hatthenā’’tiādi. <bold>‘‘Accāvadatī’’</bold>tipadassa atikkamitvā vadanākāraṃ dasseti ‘‘pubbepī’’tiādinā.</paragraph>
<paragraph line="130" number="817">‘‘Suddhaudakaṃ vā hotū’’tiādinā ‘‘pānīyenā’’ti vacanaṃ upalakkhaṇaṃ nāmāti dasseti. <bold>Dadhimatthū</bold>ti dadhimaṇḍaṃ dadhino sāro, dadhimhi pasannodakanti vuttaṃ hoti. <bold>Raso</bold>ti maccharaso maṃsaraso. ‘‘Antamaso cīvarakaṇṇopī’’ti iminā ‘‘vidhūpanenā’’ti vacanaṃ nidassanaṃ nāmāti dasseti.</paragraph>
<paragraph line="131" number="819"><bold>Detī</bold>ti sayaṃ deti. <bold>Dāpetī</bold>ti aññena dāpeti. <bold>Ubhayampī</bold>ti pānīyavidhūpanadvayampīti. Chaṭṭhaṃ.</paragraph>
<subhead line="132">7. Sattamasikkhāpadaṃ</subhead>
<paragraph line="133" number="822">Sattame ‘‘payogadukkaṭaṃ nāmā’’ti iminā heṭṭhā vuttesu aṭṭhasu dukkaṭesu pubbapayogadukkaṭaṃ dasseti. Na kevalaṃ pubbapayogadukkaṭaṃ ettakameva, atha kho aññampi bahu hotīti dassento āha ‘‘tasmā’’tiādi. <bold>Saṅghaṭṭanesupī</bold>ti viloḷanesupi. <bold>Dantehi saṅkhādatī</bold>ti dantehi cuṇṇavicuṇṇaṃ karoti. <bold>Etthā</bold>ti imasmiṃ sikkhāpade, aññāya bhikkhuniyā kārāpetvāti sambandho. ‘‘Aññāyā’’tipadaṃ ‘‘viññāpetvā’’ti pade kāritakammaṃ. <bold>Mātarampī</bold>ti ettha pisaddo aññaṃ viññāpetvā bhuñjantiyā pagevāti dasseti. <bold>Tāya vā</bold>ti viññāpitabhikkhuniyā vā. <bold>Ta</bold>nti āmakadhaññaṃ. <bold>Ta</bold>nti mahāpaccariyaṃ vuttavacanaṃ. <bold>Pubbāparaviruddha</bold>nti pubbāparato viruddhaṃ. ‘‘Aññāya…pe… dukkaṭamevā’’ti pubbavacane dukkaṭameva vuttaṃ, puna ‘‘aññāya…pe… dukkaṭa’’nti ca pacchimavacane pācittiyañca dukkaṭañca vuttaṃ, tasmā pubbāparaviruddhanti vuttaṃ hoti. <bold>Hī</bold>ti saccaṃ, yasmā vā.</paragraph>
<paragraph line="134" number="823">Labbhamānaṃ <pageBreak edition="V" number="1.0141" />āmakadhaññanti sambandho. <bold>Aññaṃ vā yaṃkiñcī</bold>ti muggamāsādīhi vā lābukumbhaṇḍādīhi vā aññaṃ yaṃkiñci tilādiṃ vāti. Sattamaṃ.</paragraph>
<subhead line="135">8. Aṭṭhamasikkhāpadaṃ</subhead>
<paragraph line="136" number="824">Aṭṭhame <pageBreak edition="M" number="0.0163" /><bold>nibbiṭṭharājabhaṭo</bold>ti ettha uttarapadassa chaṭṭhīsamāsañca pubbapadena bāhiratthasamāsañca dassento āha ‘‘nibbiṭṭho’’tiādi. Tattha ‘‘rañño bhatī’’ti iminā rañño bhaṭo <bold>rājabhaṭo</bold>ti chaṭṭhīsamāsaṃ dasseti, ‘‘etenā’’ti iminā bāhiratthasamāsaṃ. <bold>Nibbiṭṭho</bold>ti niviṭṭho patiṭṭhāpitoti attho. <bold>Keṇī</bold>ti rañño dātabbassa āyassetamadhivacanaṃ. <bold>Etenā</bold>ti brāhmaṇena. <bold>Tato</bold>ti ṭhānantarato. Bhaṭasaṅkhātāya keṇiyā pathattā kāraṇattā ṭhānantaraṃ <bold>bhaṭapatha</bold>nti āha ‘‘taṃyeva ṭhānantara’’nti.</paragraph>
<paragraph line="137" number="826"><bold>Cattāripi vatthūnī</bold>ti uccārādīni. <bold>Pāṭekka</bold>nti paṭivisuṃ ekekameva. <bold>Uccāraṃ vā</bold>tiādīsu vāsaddena dantakaṭṭhādayopi gahetabbāti āha ‘‘dantakaṭṭha…pe… pācittiyamevā’’ti. <bold>Sabbatthā</bold>ti sabbesu uccārādīsūti. Aṭṭhamaṃ.</paragraph>
<subhead line="138">9. Navamasikkhāpadaṃ</subhead>
<paragraph line="139" number="830">Navame <bold>ropimaharitaṭṭhāne</bold>ti ropimaṭṭhāne ca haritaṭṭhāne ca. Ropiyati asminti ropiyaṃ, taṃyeva <bold>ropimaṃ</bold>yakārassa makāraṃ katvā. <bold>Etānī</bold>ti uccārādīni. <bold>Sabbesa</bold>nti bhikkhubhikkhunīnaṃ. <bold>Yattha panā</bold>ti yasmiṃ khetteti. Navamaṃ.</paragraph>
<subhead line="140">10. Dasamasikkhāpadaṃ</subhead>
<paragraph line="141" number="835">Dasame <bold>soṇḍā vā</bold>ti surāsoṇḍā vā. <bold>Moro</bold>ti mayūro. <bold>Suvo</bold>ti suko. <bold>Makkaṭo</bold>ti vānaro. Ādisaddena sappādayo saṅgaṇhāti, makkaṭādayopi naccantūti sambandho. <bold>Asaṃyatabhikkhūna</bold>nti vācasikakamme asaṃyatānaṃ bhikkhūnaṃ, dhammabhāṇakagītaṃ vā hotūti yojanā. Tantiyā guṇena baddhā <bold>tantibaddhā</bold>. ‘‘Bhi’’ntisaṅkhāto rāsaddo etissāti <bold>bheri</bold>. Kuṭena katā bheri <bold>kuṭabheri,</bold>tāya vāditaṃ <bold>kuṭabherivāditaṃ,</bold>taṃ vā. <bold>Udakabherī</bold>ti <pageBreak edition="M" number="0.0164" />udakena pakkhittā bheri, tāya vāditampi hotūti sambandho.</paragraph>
<paragraph line="142" number="836"><bold>Tesaṃyevā</bold>ti <pageBreak edition="V" number="1.0142" />yesaṃ naccaṃ passati, tesaṃyeva. Yadi pana naccagītavādite visuṃ visuṃ passati suṇāti, pāṭekkā āpattiyoti dassento āha ‘‘sace panā’’tiādi. <bold>Aññato</bold>ti aññato desato, passatīti sambandho. ‘‘Oloketvā’’ti pade apekkhite upayogatthe topaccayo hoti. Aññaṃ oloketvāti hi attho. Aññato vādente passatīti yojanā. Bhikkhunī na labhatīti sambandho. Aññe vattumpīti sambandho. <bold>Upahāra</bold>nti pūjaṃ. <bold>Upaṭṭhāna</bold>nti pāricariyaṃ. <bold>Sabbatthā</bold>ti sabbesu sayaṃ naccādīsu.</paragraph>
<paragraph line="143" number="837"><bold>Antarārāme vā</bold>ti ārāmassa antare vā. <bold>Bahiārāme vā</bold>ti ārāmassa bahi vā. <bold>Aññena vā</bold>ti salākabhattādīhi aññena vā. <bold>Tādisenā</bold>ti yādiso corādiupaddavo, tādisenāti. Dasamaṃ.</paragraph>
<centered line="144">Lasuṇavaggo paṭhamo.</centered>
<title line="145">2. Andhakāravaggo</title>
<subhead line="146">1. Paṭhamasikkhāpada-atthayojanā</subhead>
<paragraph line="147" number="839">Andhakāravaggassa paṭhame <bold>appadīpe</bold>ti upalakkhaṇavasena vuttattā aññepi ālokā gahetabbāti dassento āha ‘‘padīpacandasūriyaaggīsū’’tiādi. <bold>Assā</bold>ti ‘‘appadīpe’’tipadassa.</paragraph>
<paragraph line="148" number="841">Narahoassādāpekkhā hutvā ca rassādato aññavihitāva hutvā cāti yojanā. Iminā ‘‘santiṭṭhati vā sallapati vā’’ti pade kiriyāvisesanabhāvaṃ dasseti. <bold>Dānena vā</bold>nimittabhūtena, <bold>pūjāya vā</bold>nimittabhūtāya mantetīti yojanāti. Paṭhamaṃ.</paragraph>
<subhead line="149">2. Dutiyasikkhāpadaṃ</subhead>
<paragraph line="150" number="842">Dutiye <pageBreak edition="V" number="1.0143" /><pageBreak edition="M" number="0.0165" />idameva padaṃ nānanti sambandhoti. Dutiyaṃ.</paragraph>
<subhead line="151">3. Tatiyasikkhāpadaṃ</subhead>
<paragraph line="152" number="846">Tatiye ‘‘idamevā’’ti padaṃ anuvattetabbaṃ. <bold>Tādisamevā</bold>ti paṭhamasadisamevāti atthoti. Tatiyaṃ.</paragraph>
<subhead line="153">4. Catutthasikkhāpadaṃ</subhead>
<paragraph line="154" number="850">Catutthe kaṇṇassa samīpaṃ <bold>nikaṇṇaṃ,</bold>tameva <bold>nikaṇṇika</bold>nti vutte kaṇṇamūlanti āha ‘‘kaṇṇamūlaṃ vuccatī’’ti. ‘‘Kaṇṇamūle’’ti iminā ‘‘nikaṇṇika’’nti ettha bhummatthe upayogavacananti dasseti. <bold>Āharaṇatthāyā</bold>ti āharāpanatthāyāti. Catutthaṃ.</paragraph>
<subsubhead line="155">5. Pañcamasikkhāpadaṃ</subsubhead>
<paragraph line="156" number="854">Pañcame <bold>tesa</bold>nti gharasāmikānaṃ. <bold>Gharampī</bold>ti na kevalaṃ āsanameva, gharampi sodhemāti attho. <bold>Tato</bold>ti parivitakkanato, paranti sambandho.</paragraph>
<paragraph line="157" number="858">Corā vā uṭṭhitā hontīti yojanāti. Pañcamaṃ.</paragraph>
<subhead line="158">6. Chaṭṭhasikkhāpadaṃ</subhead>
<paragraph line="159" number="860">Chaṭṭhe <bold>abhinisīdeyyā</bold>ti ettha abhisaddo upasaggamattovāti dassento āha ‘‘nisīdeyyā’’ti. Eseva nayo <bold>abhinipajjeyyā</bold>ti etthāpi. Dve āpattiyoti sambandhoti. Chaṭṭhaṃ.</paragraph>
<subhead line="160">7. Sattamasikkhāpadaṃ</subhead>
<paragraph line="161" number="864">Sattame <pageBreak edition="V" number="1.0144" /><bold>sabba</bold>nti sakalaṃ vattabbavacananti. Sattamaṃ.</paragraph>
<subhead line="162">8. Aṭṭhamasikkhāpadaṃ</subhead>
<paragraph line="163" number="869">Aṭṭhame anuttānavacanaṃ natthīti. Aṭṭhamaṃ.</paragraph>
<subhead line="164">9. Navamasikkhāpadaṃ</subhead>
<paragraph line="165" number="875">Navame <pageBreak edition="M" number="0.0166" /><bold>abhisapeyyā</bold>ti ettha sapadhātussa akkosanatthaṃ antokatvā karadhātuyā atthaṃ dassento āha ‘‘sapathaṃ kareyyā’’ti. <bold>Niraye nibbattāmhī</bold>ti ahaṃ niraye nibbattā amhīti yojanā. <bold>Niraye nibbattatū</bold>ti esā bhikkhunī niraye nibbattatūti yojanā. <bold>Īdisā hotū</bold>ti mama sadisā hotūti attho. <bold>Kāṇā</bold>ti ekakkhikāṇā, dvakkhikāṇā vā. <bold>Kuṇī</bold>ti hatthapādādivaṅkā.</paragraph>
<paragraph line="166" number="878"><bold>Edisā</bold>ti virūpādijātikā. <bold>Viramassū</bold>ti viramāhi. <bold>Addhā</bold>ti dhuvanti. Navamaṃ.</paragraph>
<subhead line="167">10. Dasamasikkhāpadaṃ</subhead>
<paragraph line="168" number="879">Dasame anuttānaṭṭhānaṃ natthīti. Dasamaṃ.</paragraph>
<centered line="169">Andhakāravaggo dutiyo.</centered>
<title line="170">3. Naggavaggo</title>
<subhead line="171">1. Paṭhamasikkhāpada-atthayojanā</subhead>
<paragraph line="172" number="883">Naggavaggassa <pageBreak edition="V" number="1.0145" />paṭhame <bold>brahmacariyena ciṇṇenā</bold>ti ciṇṇena brahmacariyena kiṃ nu kho nāmāti attho. ‘‘Brahmacariyassa caraṇenā’’ti iminā ciṇṇasaddassa caraṇaṃ <bold>ciṇṇa</bold>nti vacanatthaṃ dasseti. ‘‘Na aññaṃ cīvara’’nti iminā evatthaṃ dasseti, aññatthāpohanaṃ vāti. Paṭhamaṃ.</paragraph>
<subhead line="173">2. Dutiyasikkhāpadaṃ</subhead>
<paragraph line="174" number="887">Dutiye anuttānaṭṭhānaṃ natthīti. Dutiyaṃ.</paragraph>
<subhead line="175">3. Tatiyasikkhāpadaṃ</subhead>
<paragraph line="176" number="893">Tatiye <pageBreak edition="M" number="0.0167" /><bold>anantarāyikinī</bold>ti ettha natthi antarāyo etissāti anantarāyā, sā eva anantarāyikinīti vacanatthaṃ dassento āha ‘‘anantarāyā’’ti. Tatiyaṃ.</paragraph>
<subhead line="177">4. Catutthasikkhāpadaṃ</subhead>
<paragraph line="178" number="898">Catutthe <bold>pañcāha</bold>nti samāhāradigu, ṇikapaccayo svattho. <bold>Saṅghāṭicāro</bold>tiettha kenaṭṭhena saṅghāṭi nāma, cārasaddo kimatthoti āha ‘‘paribhogavasena vā’’tiādi. Tattha <bold>saṅghaṭitaṭṭhenā</bold>ti saṃharitaṭṭhena. Iminā ‘‘kenaṭṭhena saṅghāṭi nāmā’’ti pucchaṃ visajjeti. ‘‘Parivattana’’nti iminā ‘‘cārasaddo kimattho’’ti codanaṃ pariharati. <bold>Pañcasū</bold>ti ticīvaraṃ udakasāṭikā saṃkaccikāti pañcasūti. Catutthaṃ.</paragraph>
<subhead line="179">5. Pañcamasikkhāpadaṃ</subhead>
<paragraph line="180" number="903">Pañcame ‘‘cīvarasaṅkamanīya’’ntiettha saṅkametabbaṃ paṭidātabbanti <bold>saṅkamanīya</bold>nti kamudhātussa paṭidānatthañca anīyasaddassa kammatthañca, ‘cīvarañca taṃ saṅkamanīyañce’ti <bold>cīvarasaṅkamanīya</bold>nti <pageBreak edition="V" number="1.0146" />visesanaparapadabhāvañca dassento āha ‘‘saṅkametabbaṃ cīvara’’nti. Tattha ‘‘saṅkametabbaṃ cīvara’’nti iminā kammatthañca visesanaparapadabhāvañca dasseti. ‘‘Paṭidātabbacīvara’’nti iminā kamudhātuyā atthaṃ dasseti adhippāyavasenāti. Pañcamaṃ.</paragraph>
<subhead line="181">6. Chaṭṭhasikkhāpadaṃ</subhead>
<paragraph line="182" number="909">Chaṭṭhe ‘‘aññaṃ parikkhāra’’ntiettha parikkhārassa sarūpaṃ dassento āha ‘‘yaṃkiñcī’’tiādi. Yaṃkiñci aññataranti sambandho. <bold>Kittakaṃagghanaka</bold>nti kiṃ pamāṇena agghena arahaṃ cīvaraṃ. <bold>Dātukāmatthā</bold>ti tumhe dātukāmā bhavathāti attho. <bold>Katipāhenā</bold>ti katipayāni ahāni katipāhaṃ, yakāralopo. <bold>Katipaya</bold>saddohi dvitivācako rūḷhīsaddo <pageBreak edition="M" number="0.0168" />, tena katipāhena. <bold>Samaggha</bold>nti appagghaṃ. <bold>Saṃ</bold>saddo hi appatthavācakoti. Chaṭṭhaṃ.</paragraph>
<subhead line="183">7. Sattamasikkhāpadaṃ</subhead>
<paragraph line="184" number="911">Sattame <bold>‘‘vipakkamiṃsū’’</bold>ti ettha vividhaṃ ṭhānaṃ pakkamiṃsūti dassento āha ‘‘tattha tattha agamaṃsū’’ti. Amhākampi āgamananti sambandho.</paragraph>
<paragraph line="185" number="915"><bold>Katipāhena uppajjissatī</bold>ti katipāhena cīvaraṃ uppajjissati. <bold>Tato</bold>ti tasmiṃ cīvaruppajjanakāleti. Sattamaṃ.</paragraph>
<subhead line="186">8. Aṭṭhamasikkhāpadaṃ</subhead>
<paragraph line="187" number="916">Aṭṭhame ye nāṭakaṃ nāṭenti, te <bold>naṭā</bold>nāmāti yojanā. Iminā naṭakaṃ nāṭentīti <bold>naṭā</bold>ti vacanatthaṃ dasseti. Ye naccanti, te nāṭakā nāmāti yojanā. Iminā sayaṃ naṭantīti <bold>nāṭakā</bold>ti vacanatthaṃ dīpeti. <bold>Vaṃsavarattādīsū</bold>ti ettha <bold>vaṃso</bold>nāma veṇu. <bold>Varattā</bold>nāma naddhikā. Ādisaddena rajjuādayo saṅgaṇhāti. Ye laṅghanakammaṃ karonti, te <bold>laṅghakā</bold>nāmāti yojanā. <bold>Māyākārā</bold>ti ettha māyā nāma mayanāmakena asurena sure calayituṃ katattā mayassa esāti māyā, taṃ karotīti māyākāro, mayanāmako asuroyeva. Aññe pana rūḷhīvasena ‘‘māyākārā’’ti vuccanti. Sokena jhāyanaṃ ḍayhanaṃ <bold>sokajjhāyaṃ,</bold>surānaṃ sokajjhāyaṃ karotīti <bold>sokajjhāyiko,</bold>mayanāmako asuroyeva. Aññe pana rūḷhīvasena ‘‘sokajjhāyikā’’ti <pageBreak edition="V" number="1.0147" />vuccanti. Iti imamatthaṃ dassetuṃ vuttaṃ ‘‘sokajjhāyikā nāma māyākārā’’ti. <bold>Kumbhathuṇikā nāmā</bold>ti ettha vissaṭṭhattā thavīyatīti <bold>thuṇo,</bold>saddo. Kumbhassa thuṇo <bold>kumbhathuṇo</bold>. Tena kīḷantīti <bold>kumbhathuṇikā,</bold>iti imamatthaṃ dasseti ‘‘ghaṭakena kīḷanakā’’ti iminā. <bold>Bimbisaka</bold>nti caturassaambaṇatāḷanaṃ, taṃ vādentīti <bold>bimbisakavādakā</bold>ti. Aṭṭhamaṃ.</paragraph>
<subhead line="188">9. Navamasikkhāpadaṃ</subhead>
<paragraph line="189" number="921">Navame <pageBreak edition="M" number="0.0169" /><bold>tesa</bold>nti ye ‘‘na mayaṃ ayye sakkomā’’ti vadanti, tesaṃ. <bold>Dassatī</bold>ti acchādessatīti. Navamaṃ.</paragraph>
<subhead line="190">10. Dasamasikkhāpadaṃ</subhead>
<paragraph line="191" number="927">Dasame <bold>yassā</bold>ti kathinassa. <bold>Ubbhāramūlako</bold>ti uddhāramūlako. <bold>Saddhāparipālanattha</bold>nti kathinuddhāraṃ yācantassa saddhāya paripālanatthanti. Dasamaṃ.</paragraph>
<centered line="192">Naggavaggo tatiyo.</centered>
<title line="193">4. Tuvaṭṭavaggo</title>
<subhead line="194">1. Paṭhamasikkhāpada-atthayojanā</subhead>
<paragraph line="195" number="933">Tuvaṭṭavaggassa paṭhame ‘‘tuvaṭṭa nipajjāya’’nti dhātupāṭhesu (saddanītidhātumālāyaṃ 18 ṭakārantadhātu) vuttattā ‘‘tuvaṭṭeyyunti nipajjeyyu’’nti vuttanti. Paṭhamaṃ.</paragraph>
<subhead line="196">2. Dutiyasikkhāpadaṃ</subhead>
<paragraph line="197" number="937">Dutiye <pageBreak edition="V" number="1.0148" /><bold>ekattharaṇapāvuraṇa</bold>ntiettha uttarapadānaṃ dvandabhāvaṃ, pubbapadena ca bāhiratthasamāsabhāvaṃ dassetuṃ vuttaṃ ‘‘eka’’ntiādi. Tattha ceva, casaddehi dvandabhāvaṃ dīpeti, ‘‘etāsa’’ntiiminā bāhiratthasamāsabhāvaṃ. <bold>Eta</bold>nti ‘‘ekattharaṇapāvuraṇā’’ti etaṃ nāmanti. Dutiyaṃ.</paragraph>
<subhead line="198">3. Tatiyasikkhāpadaṃ</subhead>
<paragraph line="199" number="941">Tatiye <bold>uḷārakulā</bold>ti jātiseṭṭhakulā, issariyabhogādīhi vā vipulakulā. <bold>Guṇehī</bold>ti sīlādiguṇehi. ‘‘Uḷārāti sambhāvitā’’ti iminā itilopatulyādhikaraṇasamāsaṃ dasseti.</paragraph>
<paragraph line="200">‘‘Abhibhūtā’’ti <pageBreak edition="M" number="0.0170" />iminā <bold>‘‘apakatā’’</bold>ti ettha karadhātu sabbadhātvatthavācīpi idha apapubbattā visesato abhibhavanatthe vattatīti dasseti. <bold>Etāsa</bold>nti bhikkhunīnaṃ. ‘‘Saññāpayamānā’’ti iminā saññāpanaṃ <bold>saññattī</bold>ti vacanatthaṃ dasseti. <bold>Hetūdāharaṇādīhī</bold>ti ettha ādisaddena upamādayo saṅgaṇhāti. ‘‘Vividhehi nayehi ñāpanā’’ti iminā vividhehi ñāpanaṃ <bold>viññattī</bold>ti vacanatthaṃ dasseti.</paragraph>
<paragraph line="201" number="943">Caṅkamane padavāragaṇanāya āpattiyā na kāretabboti āha ‘‘nivattanagaṇanāyā’’ti. <bold>Padādigaṇanāyā</bold>ti padaanupadādigaṇanāyāti. Tatiyaṃ.</paragraph>
<subhead line="202">4. Catutthasikkhāpadaṃ</subhead>
<paragraph line="203" number="949">Catutthe anuttānaṭṭhānaṃ natthīti. Catutthaṃ.</paragraph>
<subhead line="204">5. Pañcamasikkhāpadaṃ</subhead>
<paragraph line="205" number="952">Pañcame āṇattā bhikkhunīti yojanā. Idañca paccāsannavasena vuttaṃ yaṃkiñcipi āṇāpetuṃ sakkuṇeyyattāti. Pañcamaṃ.</paragraph>
<subhead line="206">6-9. Chaṭṭhādisikkhāpadaṃ</subhead>
<paragraph line="207" number="955">Chaṭṭha-sattama-aṭṭhama-navamesu <pageBreak edition="V" number="1.0149" />anuttānavacanaṃ natthīti. Chaṭṭha sattama aṭṭhama navamāni.</paragraph>
<subhead line="208">10. Dasamasikkhāpadaṃ</subhead>
<paragraph line="209" number="973">Dasame <bold>ahundarikā</bold>ti tasmiṃ kāle, dese vā sambādhassa nāmametanti āha ‘‘ahundarikāti sambādhā’’ti.</paragraph>
<paragraph line="210" number="975">Yathā ‘‘uttarichappañcavācāhī’’ti (pāci. 62-65) ettha pañcasaddo na koci attho, vācāsiliṭṭhatthaṃ lokavohāravasena vutto, na evamidha, idha pana attho atthi, pañca yojanāni gacchantiyāpi anāpattiyevāti āha <pageBreak edition="M" number="0.0171" />‘‘pavāretvā…pe… anāpattī’’ti. <bold>Paccāgacchatī</bold>ti paṭinivattetvā āgacchatīti. Dasamaṃ.</paragraph>
<centered line="211">Tuvaṭṭavaggo catuttho.</centered>
<title line="212">5. Cittāgāravaggo</title>
<subhead line="213">1. Paṭhamasikkhāpada-atthayojanā</subhead>
<paragraph line="214" number="978">Cittāgāravaggassa paṭhame rañño kīḷanaṭṭhānaṃ agāraṃ <bold>rājāgāra</bold>nti vacanatthaṃ dassento āha ‘‘rañño kīḷanaghara’’nti. Cittaṃ agāraṃ <bold>cittāgāraṃ. Ārāma</bold>nti nagarato nātidūraārāmoti āha ‘‘upavana’’nti. <bold>Uyyāna</bold>nti sampannapupphaphalatāya uddhaṃ ulloketvā manussā yanti gacchanti etthāti uyyānaṃ. <bold>Pokkharaṇi</bold>nti pokkharaṃ padumaṃ netīti pokkharaṇī. <bold>Pañcapī</bold>ti rājāgārādīni pañcapi. <bold>Sabbatthā</bold>ti dassanatthāya gamane ca gantvā passane cāti sabbesu.</paragraph>
<paragraph line="215" number="981">‘‘Ajjhārāme’’tiādinā <pageBreak edition="V" number="1.0150" />ārāme ṭhitāya ārāmato bahi kate rājāgārādike passantiyāpi anāpattīti dasseti. <bold>Tānī</bold>ti rājāgārādīnīti. Paṭhamaṃ.</paragraph>
<subhead line="216">2. Dutiyasikkhāpadaṃ</subhead>
<paragraph line="217" number="982">Dutiye anuttānaṭṭhānaṃ natthīti. Dutiyaṃ.</paragraph>
<subhead line="218">3. Tatiyasikkhāpadaṃ</subhead>
<paragraph line="219" number="988">Tatiye <bold>yattaka</bold>nti yattakaṃ suttanti sambandho. <bold>Añchita</bold>nti kaḍḍhitaṃ. <bold>Tasmi</bold>nti tattake sutteti sambandho. <bold>Takkamhī</bold>ti ettha <bold>takko</bold>ti eko ayomayo suttakantanassa upakaraṇaviseso. So hi takīyati suttaṃ bandhīyati ettha, etenāti vā takkoti vuccati, tasmiṃ. <bold>Kantanato</bold>ti kantīyate kappāsādibhāvassa chindīyate kantanaṃ, tato.</paragraph>
<paragraph line="220" number="989"><bold>Dasikasuttādi</bold>nti <pageBreak edition="M" number="0.0172" />ettha <bold>dasā</bold>ti vatthassāvayavo. So hi diyyati avakhaṇḍīyatīti dasāti vuccati, tassaṃ dasāyaṃ pavattaṃ <bold>dasikaṃ,</bold>tameva suttaṃ <bold>dasikasuttaṃ</bold>. Ādisaddena vakkhamānaṃ dukkantitasuttādiṃ saṅgaṇhātīti. Tatiyaṃ.</paragraph>
<subhead line="221">4. Catutthasikkhāpadaṃ</subhead>
<paragraph line="222" number="992">Catutthe <bold>ādiṃ katvā</bold>ti dhovanādīni ādiṃ katvā. <bold>Khādanīyādīsū</bold>ti pūvakhādanīyādīsu. <bold>Rūpagaṇanāyā</bold>ti pūvādīnaṃ saṇṭhānagaṇanāya.</paragraph>
<paragraph line="223" number="993"><bold>Yāgupāne</bold>tta yāgusaṅkhāte pāne. <bold>Tesa</bold>nti manussānaṃ. <bold>Veyyāvaccakaraṭṭhāne ṭhapetvā</bold>ti mātāpitaro attano veyyāvaccakaraṭṭhāne ṭhapetvāti. Catutthaṃ.</paragraph>
<subhead line="224">5. Pañcamasikkhāpadaṃ</subhead>
<paragraph line="225" number="996">Pañcame <bold>vinicchinantī</bold>ti adhikaraṇaṃ vinicchinantī bhikkhunīti yojanāti. Pañcamaṃ.</paragraph>
<subhead line="226">6. Chaṭṭhasikkhāpadaṃ</subhead>
<paragraph line="227" number="999">Chaṭṭhe <pageBreak edition="V" number="1.0151" />anuttānavacanaṃ natthīti.</paragraph>
<subhead line="228">7. Sattamasikkhāpadaṃ</subhead>
<paragraph line="229" number="1007">Sattame ‘‘puna pariyāye’’ti ettha <bold>pariyāya</bold>saddo vāravevacanoti āha ‘‘puna vāre’’ti. <bold>Mahagghacīvara</bold>nti mahagghaṃ āvasathacīvaranti. Sattamaṃ.</paragraph>
<subhead line="230">8. Aṭṭhamasikkhāpadaṃ</subhead>
<paragraph line="231" number="1008">Aṭṭhame <bold>anissajjitvā</bold>ti ettha brahmadeyyena na anissajjanaṃ, atha kho tāvakālikamevāti dassento āha ‘‘rakkhanatthāyā’’tiādi.</paragraph>
<paragraph line="232" number="1012"><bold>Paṭijaggika</bold>nti <pageBreak edition="M" number="0.0173" />rakkhaṇakaṃ. <bold>Vacībheda</bold>nti ‘‘paṭijaggāhī’’ti vacībhedaṃ. <bold>Raṭṭhe</bold>ti vijite. Tañhi raṭhanti gāmanigamādayo tiṭṭhanti etthāti <bold>raṭṭha</bold>nti vuccatīti. Aṭṭhamaṃ.</paragraph>
<subhead line="233">9. Navamasikkhāpadaṃ</subhead>
<paragraph line="234" number="1015">Navame sippasaddo paccekaṃ yojetabbo ‘‘hatthisippañca assasippañca rathasippañca dhanusippañca tharusippañcā’’ti. Tattha <bold>tharusippa</bold>nti asikīḷanasippaṃ. Mantasaddopi paccekaṃ yojetabbo ‘‘āthabbaṇamanto ca khīlanamanto ca vasīkaraṇamanto ca sosāpanamanto cā’’ti. Tattha <bold>āthabbaṇamanto</bold>ti āthabbaṇavedena vihito parūpaghātakaro manto. <bold>Khīlanamanto</bold>ti sāradārukhīlaṃ mantena jappitvā pathaviyaṃ nikhaṇitvā dhāraṇamanto. <bold>Vasīkaraṇamanto</bold>ti mantena jappitvā parassa ummattabhāvamāpannakaraṇo manto. <bold>Sosāpanamanto</bold>ti parassa maṃsalohitādisosāpanamanto. <bold>Agadapayogo</bold>ti bhusavisassa payojanaṃ. Ādisaddena aññepi parūpaghātakaraṇe sippe saṅgaṇhāti. <bold>Yakkhaparitta</bold>nti yakkhehi samantato tāṇaṃ. <bold>Nāgamaṇḍala</bold>nti sappānaṃ pavesananivāraṇatthaṃ maṇḍalabandhamanto. Ādisaddena visapaṭihananamantādayo saṅgaṇhātīti. Navamaṃ.</paragraph>
<subhead line="235">10. Dasamasikkhāpadaṃ</subhead>
<paragraph line="236" number="1018">Dasame <pageBreak edition="V" number="1.0152" />anuttānavacanaṃ natthīti. Dasamaṃ.</paragraph>
<centered line="237">Cittāgāravaggo pañcamo.</centered>
<title line="238">6. Ārāmavaggo</title>
<subhead line="239">1. Paṭhamasikkhāpada-atthayojanā</subhead>
<paragraph line="240" number="1025">Ārāmavaggassa paṭhame <bold>upacāra</bold>nti aparikkhittassa ārāmassa parikkhepārahaṭṭhānaṃ upacāraṃ.</paragraph>
<paragraph line="241" number="1027">‘‘Sīsānulokikā’’ti <pageBreak edition="M" number="0.0174" />sāmaññato vuttepi bhikkhunīnameva sīsanti āha ‘‘bhikkhunīna’’nti. <bold>Yatthā</bold>ti yasmiṃ ṭhāneti. Paṭhamaṃ.</paragraph>
<subhead line="242">2. Dutiyasikkhāpadaṃ</subhead>
<paragraph line="243" number="1028">Dutiye <bold>abbhantaro</bold>ti abbhantare pariyāpanno, jāto vā. ‘‘Saṅkāmesī’’ti iminā <bold>saṃharī</bold>ti ettha haradhātuyā saṅkamanatthaṃ dasseti. <bold>Nhāpitā</bold>ti kappakā. Te hi nahāpenti socāpentīti nhāpitāti vuccanti. <bold>Ta</bold>nti kāsāvanivāsananti. Dutiyaṃ.</paragraph>
<subhead line="244">3-4. Tatiya-catutthasikkhāpadaṃ</subhead>
<paragraph line="245" number="1036">Tatiyacatutthesu anuttānaṭṭhānaṃ natthīti. Tatiyacatutthāni.</paragraph>
<subhead line="246">5. Pañcamasikkhāpadaṃ</subhead>
<paragraph line="247" number="1043">Pañcame <pageBreak edition="V" number="1.0153" />‘‘kule maccharo’’ti ettha maccharanaṃ <bold>maccharo</bold>ti vacanattho kātabbo. ‘‘Taṃ kulaṃ assaddhaṃ appasanna’’nti kulassa avaṇṇaṃ bhāsatīti yojanā. ‘‘Bhikkhuniyo dussīlā pāpadhammā’’ti bhikkhunīnaṃ avaṇṇaṃ bhāsatīti yojanā.</paragraph>
<paragraph line="248" number="1045">‘‘Santaṃyeva ādīnava’’nti sambandhiyā sambandhaṃ dassetuṃ vuttaṃ ‘‘kulassa vā bhikkhunīnaṃ vā’’ti iminā dvīsu aññatarameva na sambandho hoti, atha kho dvayampīti dassetīti. Pañcamaṃ.</paragraph>
<subhead line="249">6. Chaṭṭhasikkhāpadaṃ</subhead>
<paragraph line="250" number="1048">Chaṭṭhe <bold>ovādāyā</bold>ti ettha na yo vā so vā ovādo hoti, atha kho garudhammoyevāti āha ‘‘garudhammatthāyā’’ti. Saha vasati ettha, etenāti vā <bold>saṃvāso</bold>ti vacanatthena uposathapavāraṇā saṃvāso nāmāti āha ‘‘uposathapavāraṇāpucchanatthāyā’’ti. ‘‘Pucchanatthāyā’’ti iminā <bold>‘‘saṃvāsāyā’’</bold>ti ettha uttarapadalopabhāvaṃ dasseti. <bold>Etthā</bold>ti bhikkhunivibhaṅge, sikkhāpade vā pāḷiyaṃ vāti. Chaṭṭhaṃ.</paragraph>
<subhead line="251">7-9. Sattama-aṭṭhama-navamasikkhāpadaṃ</subhead>
<paragraph line="252" number="1053">Sattamaṭṭhamanavamesu <pageBreak edition="M" number="0.0175" />anuttānavacanaṃ natthi. Kevalaṃ pana ‘‘imissāpī’’ti padaṃ viseso, imissāpi pāḷiyāti atthoti. Sattamaṭṭhamanavamāni.</paragraph>
<subhead line="253">10. Dasamasikkhāpadaṃ</subhead>
<paragraph line="254" number="1062">Dasame dve kāyā uparimakāyo heṭṭhimakāyoti. Tattha kaṭito uddhaṃ uparimakāyo, heṭṭhā heṭṭhimakāyo. Tattha ‘‘pasākhe’’ti idaṃ heṭṭhimakāyassa nāmanti āha ‘‘adhokāye’’ti. <bold>Hī</bold>ti saccaṃ. <bold>Tato</bold>ti adhokāyato. Iminā pañcamībāhiratthasamāsaṃ dasseti. Rukkhassa sākhā pabhijjitvā gatā viya ubho ūrū pabhijjitvā gatāti yojanā.</paragraph>
<paragraph line="255" number="1065"><bold>Phālehī</bold>ti <pageBreak edition="V" number="1.0154" />ettha <bold>iti</bold>saddo ādyattho. Tena ‘‘dhovā’’tiādīni cattāri padāni saṅgaṇhāti. <bold>Āṇattidukkaṭānī</bold>ti heṭṭhā vuttesu aṭṭhasu dukkaṭesu vinayadukkaṭameva. <bold>Sesesū</bold>ti bhindanato sesesu phālanādīsūti. Dasamaṃ.</paragraph>
<centered line="256">Ārāmavaggo chaṭṭho.</centered>
<title line="257">7. Gabbhinivaggo</title>
<subhead line="258">1. Paṭhamasikkhāpada-atthayojanā</subhead>
<paragraph line="259" number="1069">Gabbhinivaggassa paṭhame kucchiṃ paviṭṭho satto etissā atthīti <bold>kucchipaviṭṭhasattā</bold>. ‘‘Kucchi’’ntipi pāṭho. Iminā <bold>gabbhinī</bold>ti ettha gabbhasaddo kucchiṭṭhasattavācakoti dasseti. Gabbhasaddo (abhidhānappadīpikāyaṃ 944 gāthāyaṃ) hi kucchiṭṭhasatte ca kucchimhi ca ovarake ca vattatīti. Paṭhamaṃ.</paragraph>
<subhead line="260">2. Dutiyasikkhāpadaṃ</subhead>
<paragraph line="261" number="1073">Dutiye <pageBreak edition="M" number="0.0176" />thaññaṃ pivatīti <bold>pāyanto,</bold>dārako, so etissā atthīti <bold>pāyantī</bold>ti dassento āha ‘‘thaññaṃ pāyamāni’’nti. Dutiyaṃ.</paragraph>
<subhead line="262">3. Tatiyasikkhāpadaṃ</subhead>
<paragraph line="263" number="1077">Tatiye <bold>nittharissatī</bold>ti vaṭṭadukkhato nittharissati.</paragraph>
<paragraph line="264" number="1079"><bold>Pāṇātipātā veramaṇi</bold>nti ettha pāṇātipātā viramati imāyāti <bold>veramaṇī</bold>ti atthena sikkhāpadaṃ veramaṇi nāmāti āha ‘‘pāṇātipātā veramaṇisikkhāpada’’nti. Yaṃ taṃ sikkhāpadanti <pageBreak edition="V" number="1.0155" />sambandho. <bold>Sabbatthā</bold>ti ‘‘adinnādānā veramaṇi’’ntiādīsu sabbesu vākyesu. Pabbajitāya sāmaṇeriyāti sambandho. <bold>Etāsū</bold>ti chasu sikkhāsūti. Tatiyaṃ.</paragraph>
<subhead line="265">4. Catutthasikkhāpadaṃ</subhead>
<paragraph line="266" number="1084">Catutthe ‘‘vuṭṭhānasammutī’’ti padaṃ ‘‘hotī’’ti pade kattā, ‘‘dātabbāyevā’’ti pade kammanti. Catutthaṃ.</paragraph>
<subhead line="267">5-9. Pañcamādisikkhāpadaṃ</subhead>
<paragraph line="268" number="1095">Pañcamādīsu navamapariyosānesu sikkhāpadesu anuttānaṭṭhānaṃ natthīti. Pañcamachaṭṭhasattamaṭṭhamanavamāni.</paragraph>
<subhead line="269">10. Dasamasikkhāpadaṃ</subhead>
<paragraph line="270" number="1116">Dasame <bold>vūpakāseyyā</bold>ti ettha kāsadhātuyā gatyatthaṃ dassento āha ‘‘gaccheyyā’’ti. Dasamaṃ.</paragraph>
<centered line="271">Gabbhinivaggo sattamo.</centered>
<title line="272">8. Kumāribhūtavaggo</title>
<subhead line="273">1-2-3. Paṭhama-dutiya-tatiyasikkhāpada-atthayojanā</subhead>
<paragraph line="274" number="1119">Kumāribhūtavaggassa <pageBreak edition="M" number="0.0177" />paṭhamadutiyatatiyesu yā pana tā mahāsikkhamānāti sambandho. <bold>Sabbapaṭhamā dve mahāsikkhamānā</bold>ti gabbhinivagge sabbāsaṃ sikkhamānānaṃ paṭhamaṃ vuttā dve mahāsikkhamānā. <bold>Tā panā</bold>ti mahāsikkhamānā pana. <bold>Sikkhamānāicceva vattabbā</bold>ti sammutikammesu <pageBreak edition="V" number="1.0156" />sāmaññato vattabbā. ‘‘Gihigatā’’ti vā ‘‘kumāribhūtā’’ti vā na vattabbā, vadanti ce, sammutikammaṃ kuppatīti adhippāyo. <bold>Gihigatāyā</bold>ti ettha gihigatā nāma purisantaragatā vuccati. Sā hi yasmā purisasaṅkhātena gihinā gamiyittha, ajjhācāravasena, gihiṃ vā gamittha, tasmā gihigatāti vuccati. Ayaṃ sikkhamānāti sambandho. <bold>Kumāribhūtā</bold>nāma sāmaṇerā vuccati. Sā hi yasmā agihigatattā kumārī hutvā bhūtā, kumāribhāvaṃ vā bhūtā gatā, tasmā kumāribhūtāti vuccati. <bold>Tissopī</bold>ti gihigatā kumāribhūtā mahāsikkhamānāti tissopi. <bold>Sikkhamānā</bold>ti sikkhaṃ mānetīti sikkhamānāti. Paṭhama dutiya tatiyāni.</paragraph>
<subhead line="275">4. Catutthasikkhāpadaṃ</subhead>
<paragraph line="276" number="1136">Catutthe anuttānavacanaṃ natthīti. Catutthaṃ.</paragraph>
<subhead line="277">5. Pañcamasikkhāpadaṃ</subhead>
<paragraph line="278">Pañcame ettha sikkhāpade ‘‘saṅghena paricchinditabbā’’ti yaṃ vacanaṃ vuttaṃ, tassāti yojanāti. Pañcamaṃ.</paragraph>
<subhead line="279">6-7-8. Chaṭṭha-sattama-aṭṭhamasikkhāpadaṃ</subhead>
<paragraph line="280">Chaṭṭhasattamaṭṭhamesu anuttānaṭṭhānaṃ natthīti. Chaṭṭhasattamaṭṭhamāni.</paragraph>
<subhead line="281">9. Navamasikkhāpadaṃ</subhead>
<paragraph line="282" number="1158">Navame <bold>anto</bold>ti abbhantare. Iminā ātyūpasaggassatthaṃ dasseti. ‘‘Soka’’ntiādinā anto vāseti pavesetīti <bold>āvāsā</bold><pageBreak edition="M" number="0.0178" />. Sokaṃ āvāsā <bold>sokāvāsā</bold>ti vacanatthaṃ dasseti. Gharaṃ gharasāmikā āvisanti viya, evaṃ ayampi sokaṃ āvisatīti yojanā. <bold>Itī</bold>ti evaṃ. <bold>Ya</bold>nti sokaṃ. <bold>Svāssā</bold>ti so assā. <bold>So</bold>ti soko. <bold>Assā</bold>ti sikkhamānāya. <bold>Āvāso</bold>ti āvāsokāso. ‘‘Edisā aya’’nti iminā ‘‘ajānantī’’ti ettha ajānanākāraṃ dassetīti. Navamaṃ.</paragraph>
<subhead line="283">10. Dasamasikkhāpadaṃ</subhead>
<paragraph line="284" number="1162">Dasame <pageBreak edition="V" number="1.0157" /><bold>anāpucchā</bold>ti ettha tvāpaccayo lopoti āha ‘‘anāpucchitvā’’ti. <bold>Dvikkhattu</bold>nti dve vāre. <bold>Saki</bold>nti ekavāraṃ.</paragraph>
<paragraph line="285" number="1163">Apubbaṃ samuṭṭhānasīsaṃ imassāti <bold>apubbasamuṭṭhānasīsaṃ. Dvīsupi ṭhānesū</bold>ti vācāto ca kāyavācāto cāti dvīsu ṭhānesupi. <bold>Ananujānāpetvā</bold>ti mātāpitūhi ca sāmikena ca na anujānāpetvāti. Dasamaṃ.</paragraph>
<subhead line="286">11. Ekādasamasikkhāpadaṃ</subhead>
<paragraph line="287" number="1167">Ekādasame <bold>tatthā</bold>ti ‘‘pārivāsiyachandadānenā’’ti vacane. <bold>Aññatrā</bold>ti aññaṃ ṭhānaṃ.</paragraph>
<paragraph line="288"><bold>Ekaṃ ajjhesantī</bold>ti ekaṃ bhikkhuṃ dhammakathanatthāya niyyojenti. <bold>Aññaṃ panā</bold>ti uposathikato aññaṃ pana.</paragraph>
<paragraph line="289"><bold>Tatrā</bold>ti tesu bhikkhūsu. Subhāsubhaṃ nakkhattaṃ paṭhatīti <bold>nakkhattapāṭhako. Dāruṇa</bold>nti kakkhaḷaṃ. <bold>Te</bold>ti bhikkhū. <bold>Tassā</bold>ti nakkhattapāṭhakassa bhikkhussa. ‘‘Nakkhattaṃ paṭimānentaṃ, attho bālaṃ upaccagā’’tijātakapāḷi (jā. 1.1.49). Ayaṃ panettha yojanā – nakkhattaṃ paṭimānentaṃ bālaṃ attho hitaṃ upaccagā upasamīpe atikkamitvā agāti. Ekādasamaṃ.</paragraph>
<subhead line="290">12. Dvādasamasikkhāpadaṃ</subhead>
<paragraph line="291" number="1170">Dvādasame <pageBreak edition="M" number="0.0179" /><bold>nappahotī</bold>ti bhikkhuniyo nivāsāpetuṃ na sakkotīti. Dvādasamaṃ.</paragraph>
<subhead line="292">13. Terasamasikkhāpadaṃ</subhead>
<paragraph line="293" number="1175">Terasame <bold>ekaṃ vassa</bold>nti ettha vassasaddo saṃvaccharapariyāyo, upayogavacanañca bhummatthe hotīti āha ‘‘ekasmiṃ saṃvacchare’’ti. Terasamaṃ.</paragraph>
<centered line="294">Kumāribhūtavaggo aṭṭhamo.</centered>
<title line="295">9. Chattupāhanavaggo</title>
<subhead line="296">1. Paṭhamasikkhāpada-atthayojanā</subhead>
<paragraph line="297" number="1181">Chattavaggassa <pageBreak edition="V" number="1.0158" />paṭhame <bold>kaddamādīnī</bold>ti cikkhallādīni. Ādisaddena udakādīni saṅgaṇhāti. <bold>Gacchādīnī</bold>ti khuddapādapādīni. Ādisaddena aññānipi chattaṃ dhāretuṃ asakkuṇeyyāni sambādhaṭṭhānāni saṅgaṇhātīti. Paṭhamaṃ.</paragraph>
<subhead line="298">2. Dutiyasikkhāpadaṃ</subhead>
<paragraph line="299" number="1184">Dutiye <bold>yānenā</bold>ti yanti icchitaṭṭhānaṃ sukhena gacchanti anenāti <bold>yāna</bold>nti. Dutiyaṃ.</paragraph>
<subhead line="300">3. Tatiyasikkhāpadaṃ</subhead>
<paragraph line="301" number="1191">Tatiye ‘‘vippakiriyiṃsū’’ti kiriyāpadassa kattunā avinābhāvato kattāraṃ dassetuṃ vuttaṃ ‘‘maṇayo’’ti. <bold>Maṇayo</bold>ti ca ratanānīti. Tatiyaṃ.</paragraph>
<subhead line="302">4. Catutthasikkhāpadaṃ</subhead>
<paragraph line="303" number="1194">Catutthe <bold>sīsūpagādīsū</bold>ti ādisaddena gīvūpagādayo saṅgaṇhāti. <bold>Yaṃ ya</bold>nti alaṅkāranti. Catutthaṃ.</paragraph>
<subhead line="304">5. Pañcamasikkhāpadaṃ</subhead>
<paragraph line="305" number="1199">Pañcame <pageBreak edition="M" number="0.0180" /><bold>gandhena cā</bold>ti gandheti attano vatthuṃ sūceti pakāsetīti gandho. <bold>Vaṇṇakena cā</bold>ti vilepanena ca. Tañhi vaṇṇayati chavisobhaṃ pakāsetīti vaṇṇakanti vuccati. Casaddena samāhāradvandavākyaṃ dīpetīti. Pañcamaṃ.</paragraph>
<subhead line="306">6. Chaṭṭhasikkhāpadaṃ</subhead>
<paragraph line="307" number="1202">Chaṭṭhe <pageBreak edition="V" number="1.0159" />anuttānavacanaṃ natthīti. Chaṭṭhaṃ.</paragraph>
<subhead line="308">7. Sattamasikkhāpadaṃ</subhead>
<paragraph line="309" number="1208">Sattame <bold>ummaddane</bold>ti uppīḷitvā maddane. <bold>Saṃbāhanepī</bold>ti punappunaṃ bāhanepīti. Sattamaṃ.</paragraph>
<subhead line="310">8-10. Aṭṭhamādisikkhāpadaṃ</subhead>
<paragraph line="311" number="1210">Aṭṭhamādīsu tīsu anuttānavacanaṃ natthīti. Aṭṭhamanavamadasamāni.</paragraph>
<subhead line="312">11. Ekādasamasikkhāpadaṃ</subhead>
<paragraph line="313" number="1214">Ekādasame <bold>abhimukhamevā</bold>ti abhimukhe eva. Mukhassa hi abhi <bold>abhimukha</bold>nti vacanattho kātabbo, sattamiyā aṃkāro. Iminā <bold>purato</bold>ti ettha topaccayo bhummatthe hotīti dasseti. <bold>Upacāra</bold>nti dvādasahatthūpacāranti. Ekādasamaṃ.</paragraph>
<subhead line="314">12. Dvādasamasikkhāpadaṃ</subhead>
<paragraph line="315" number="1219">Dvādasame ‘‘anokāsakata’’ntipadassa ayuttasamāsabhāvañca visesanaparapadabāhirasamāsabhāvañca dassetuṃ vuttaṃ ‘‘akataokāsa’’nti. Okāso na kato yenāti <bold>anokāsakato,</bold>bhikkhu, taṃ. ‘‘Aniyametvā’’ti iminā ‘‘anodissā’’ti padassa tvāpaccayantabhāvaṃ dassetīti. Dvādasamaṃ.</paragraph>
<subhead line="316">13. Terasamasikkhāpadaṃ</subhead>
<paragraph line="317" number="1226">Terasame <pageBreak edition="M" number="0.0181" /><bold>upacārepī</bold>ti aparikkhittassa gāmassa parikkhepārahaṭṭhānasaṅkhāte upacārepi.</paragraph>
<paragraph line="318" number="1227">‘‘Acchinnacīvarikāyā’’ti <pageBreak edition="V" number="1.0160" />sāmaññato vuttepi visesoyevādhippetoti āha ‘‘saṅkaccikacīvaramevā’’ti. Samantato purisānaṃ dassanaṃ kantīyati chindīyati etthāti <bold>saṅkacci,</bold>adhakkhakaubbhanābhiṭṭhānaṃ, saṅkacce nivasitabbanti <bold>saṃkaccikaṃ,</bold>tameva cīvaranti <bold>saṅkaccikacīvara</bold>nti. Terasamaṃ.</paragraph>
<centered line="319">Chattupāhanavaggo navamo.</centered>
<paragraph line="320">Sabbāneva sikkhāpadānīti sambandho. <bold>Tato</bold>ti tehi aṭṭhāsītisatasikkhāpadehi, apanetvāti sambandho.</paragraph>
<paragraph line="321"><bold>Tatrā</bold>ti tesu khuddakesu. <bold>Etthā</bold>ti dasasu sikkhāpadesūti.</paragraph>
<centered line="322">Bhikkhunivibhaṅge khuddakavaṇṇanāya</centered>
<centered line="323">Yojanā samattā.</centered>
<subhead line="324">5. Pāṭidesanīyasikkhāpada-atthayojanā</subhead>
<paragraph line="325">Khuddakānaṃ anantarā pāṭidesanīyā nāma aṭṭha ye dhammā saṅkhepeneva saṅgahaṃ ārūḷhā saṅgītikārehi, tesaṃ aṭṭhannaṃ pāṭidesanīyanāmakānaṃ dhammānaṃ saṅkhepeneva esā vaṇṇanā pavattateti yojanā.</paragraph>
<paragraph line="326" number="1228"><bold>Yā</bold>ni sabbitelādīnīti sambandho. <bold>Hī</bold>ti vitthāro. <bold>Etthā</bold>ti aṭṭhasu pāṭidesanīyesu. <bold>Pāḷivinimuttakesū</bold>ti pāḷito vinimuttakesu. <bold>Sabbesū</bold>ti akhilesu sabbitelādīsūti.</paragraph>
<centered line="327">Bhikkhunivibhaṅge pāṭidesanīyavaṇṇanāya yojanā samattā.</centered>
<paragraph line="328"><bold>Panā</bold>ti pakkhantarajotako. Ye dhammā uddiṭṭhāti sambandho. <bold>Tesa</bold>nti pāṭidesanīyānaṃ. Puna <bold>tesa</bold>nti sekhiyaadhikaraṇasamathadhammānaṃ.</paragraph>
<paragraph line="329"><bold>Ta</bold>nti <pageBreak edition="V" number="1.0161" /><pageBreak edition="M" number="0.0182" />atthavinicchayaṃ, vidū <bold>vadantī</bold>ti sambandho. Yakāro padasandhikaro. Ayaṃ panettha yojanā – tesaṃ pāṭidesanīyānaṃ anantarā ye ca sekhiyā pañcasattati ye ca dhammā, casaddo luttaniddiṭṭho, <bold>adhikaraṇavhayā</bold>adhikaraṇasamathanāmakā satta ye ca dhammā bhagavatā uddiṭṭhā, tesaṃ sekhiyaadhikaraṇasamathadhammānaṃ yo atthavinicchayo vibhaṅge mayā vutto, tādisameva taṃ atthavinicchayaṃ bhikkhunīnaṃ vibhaṅgepi vidū vadanti yasmā, tasmā tesaṃ dhammānaṃ sekhiyaadhikaraṇasamathadhammānaṃ yā atthavaṇṇanā tattha mahāvibhaṅge visuṃ mayā na vuttā. Imā atthavaṇṇanā <bold>idhā</bold>pi bhikkhunīnaṃ vibhaṅgepi, pisaddo luttaniddiṭṭho, mayā na vuttāyevāti. Nakāro dvīsu kiriyāsu yojetabbo.</paragraph>
<gatha1 line="330">‘‘Sabbāsavapahaṃ maggaṃ, puññakammena ciminā;</gatha1>
<gathalast line="331">Uppādetvā sasantāne, sattā passantu nibbuti’’nti.</gathalast>
<paragraph line="332">Ayaṃ gāthā etarahi potthakesu natthi, ṭīkāsu pana atthi. Tasmā evamettha yojanā veditabbā – <bold>iminā puññakammena ca</bold>vibhaṅgavaṇṇanāya katena iminā puññakammena ca aññena puññakammena ca. Casaddo hi avuttasampiṇḍanattho. <bold>Sattā</bold>sabbe sattā <bold>sabbāsavapahaṃ</bold>sabbesaṃ āsavānaṃ vighātakaṃ <bold>maggaṃ</bold>arahattamaggaṃ <bold>sasantāne</bold>attano niyakajjhatte <bold>uppādetvā</bold>janetvā <bold>nibbutiṃ</bold>khandhaparinibbānaṃ ñāṇālocanena passantūti.</paragraph>
<centered line="333">Iti samantapāsādikāya vinayasaṃvaṇṇanāya</centered>
<centered line="334">Bhikkhunivibhaṅgavaṇṇanāya</centered>
<centered line="335">Yojanā samattā.</centered>
<gatha1 line="336">Jādilañchitanāmena, nekānaṃ vācito mayā;</gatha1>
<gathalast line="337">Bhikkhunīnaṃ vibhaṅgassa, samatto yojanānayoti.</gathalast>
<centered line="338">Namo tassa bhagavato arahato sammāsambuddhassa</centered>
</body>
</document>