<?xml version="1.0"?>
<document>
<metadata>
<normativeSource>http://tipitaka.org/romn/cscd/vin12t.nrf4.xml</normativeSource>
<archivePath>roman/tika/vinayapitaka (tika)/pacityadiyojanapali/parivaravaggayojana.xml</archivePath>
<title>Parivāravaggayojanā - Pācityādiyojanāpāḷi - Vinayapiṭaka (ṭīkā) - Tīkā</title>
</metadata>
<body>
<chapter line="1">Parivāravaggayojanā</chapter>
<gatha1 line="2">Cūḷavaggakhandhakassevaṃ <pageBreak edition="V" number="2.0181" /><pageBreak edition="M" number="0.0547" />, katvāna yojanānayaṃ;</gatha1>
<gathalast line="3">Adhunā parivārassa, karissaṃ yojanānayaṃ.</gathalast>
<title line="4">Soḷasamahāvāro</title>
<title line="5">Paññattivārayojanā</title>
<paragraph line="6">Evaṃ dvāvīsatikhandhakānaṃ saṃvaṇṇanaṃ katvā idāni ‘‘parivāro’’ti saṅgahamārūḷhassa vinayassa saṃvaṇṇanaṃ karonto ayamācariyo paṭhamaṃ tāva anusandhidassanamukhena paṭiññaṃ kātukāmo <pageBreak edition="V" number="2.0182" />āha ‘‘visuddhaparivārassā’’tiādi. Tattha <bold>visuddhaparivārassā</bold>ti visuddhāya catuparisāya parivāritassa, athavā visuddhena catuparisasaṅkhātena parivārena samannāgatassa bhagavatoti sambandho. Parivāre hi visuddhe tena parivārito, taṃparivārito vā bhagavāpi visuddhoyeva nāma hoti. Iminā saṃvaṇṇiyamānassa ‘‘parivāro’’ti saṅgahamārūḷhassa desetabbadhammassa anurūpena desakabhūtassa bhagavato thomanaṃ kataṃ hoti. <bold>Dhammakkhandhasarīrassā</bold>ti sīlādidhammakkhandhasaṅkhātena sarīrena samannāgatassa, iminā saṃvaṇṇitānaṃ khandhakānamanurūpena bhagavato thomanaṃ kataṃ hoti. Pakati hesācariyānaṃ yadidaṃ desetabbadhammānurūpena desakassa thomanā (sārattha. ṭī. 1.ganthārambhakathā; visuddhi. mahāṭī. 1.1). <bold>Anantarā</bold>ti anantare kāle.</paragraph>
<paragraph line="7"><bold>Yo</bold>ti <pageBreak edition="M" number="0.0548" />vinayo. <bold>Pubbāgata</bold>nti pubbe vuttesu vibhaṅgakhandhakesu āgataṃ. <bold>Naya</bold>nti saddaatthavinicchayanayasaṅkhātaṃ sabbaṃ nayaṃ. <bold>Hitvā</bold>ti cajitvā. <bold>Anuttānatthavaṇṇana</bold>nti anuttānānaṃ padānamatthavaṇṇanaṃ. Ayaṃ panettha yojanā – visuddhaparivārassa dhammakkhandhasarīrassa bhagavato sāsane khandhakānamanantarā ‘‘parivāro’’ti yo vinayo saṅgahaṃ samārūḷho, tassa vinayassa pubbāgataṃ nayaṃ hitvā idāni anuttānatthavaṇṇanaṃ karissāmīti.</paragraph>
<paragraph line="8" number="1">Tattha <bold>tatthā</bold>ti ‘‘tassa anuttānatthavaṇṇanaṃ karissāmī’’ti yo parivārasaṅkhāto vinayo saṃvaṇṇetabbabhāvena vutto, tattha. <bold>Saṅkhepattho</bold>ti samāsattho. Yaṃ tenāti ettha tasaddassa aniyamaniddesabhāvaṃ dassento āha ‘‘yo so’’ti. Tattha <bold>yo</bold>ti aniyama niddeso, tassa ‘‘tenā’’ti niyamanaṃ daṭṭhabbaṃ. <bold>So</bold>ti padālaṅkāro. Dvīsu hi sabbanāmesu yebhuyyena pubbameva padhānaṃ, pacchimaṃ pana vacanālaṅkāraṃ. Yo so bhagavā paññapesīti sambandho. <bold>Ciraṭṭhitikattha</bold>nti ciraṃ pañcavassasahassakālaṃ ṭhitikatthāya, ‘‘yācito’’ti ca ‘‘paññapesī’’ti ca sambandho. Dhammasenāpatinā yācitoti sambandho. Yācito hutvā paññapesīti yojanā. Tena bhagavatā paññattanti sambandho. ‘‘Jānatā passatā’’ti dvinnaṃ padānaṃ kammameva dassento āha ‘‘tassa tassā’’tiādi. Tattha <bold>‘‘paññattikāla’’</bold>nti iminā ‘‘jānatā’’ti padassa kammaṃ dasseti, <bold>‘‘dasa atthavase’’</bold>ti iminā ‘‘passatā’’ti padassa kammaṃ.</paragraph>
<paragraph line="9">Evaṃ kammadassanena yojanānayaṃ dassetvā idāni karaṇadassanena aparampi yojanānayaṃ dassento āha <bold>‘‘apicā’’</bold>tiādi. ‘‘Pubbenivāsādīhī’’tiādisaddena dibbacakkhussa visuṃ gahetabbattā iddhividhadibbasotaparacittavijānanāni gahetabbāni. Imehi padehi ‘‘jānatā, passatā’’ti <pageBreak edition="V" number="2.0183" />dvinnaṃ padānaṃ pañcannaṃ lokiyaabhiññānameva karaṇabhāvaṃ dasseti. <bold>Tīhi vijjāhī</bold>ti pubbenivāsadibbacakkhuāsavakkhayañāṇasaṅkhātāhi tīhi vijjāhi. <bold>Chahi vā pana abhiññāhī</bold>ti saha āsavakkhayañāṇena pañcalokiyābhiññāsaṅkhātāhi chahi abhiññāhi. <bold>Sabbatthā</bold>ti <pageBreak edition="M" number="0.0549" />sabbesu tīsu kālesu, pañcasupi ñeyyadhammesu. <bold>Samantacakkhunā</bold>ti anāvaraṇasabbaññutaññāṇasaṅkhātena samantacakkhunā. <bold>Paññāyā</bold>ti sabbaññutapaññāya. <bold>Tirokuṭṭādī</bold>ti ādisaddena tiropabbatādayo saṅgaṇhāti. <bold>Maṃsacakkhunā</bold>ti pasādacakkhunā. <bold>Paṭivedhapaññāyā</bold>ti maggapaññāya. <bold>Desanāpaññāyā</bold>ti sabbaññutapaññāya. Sabbaññutapaññāyeva hi atthato desanāpaññā nāma. Tena vuttaṃ ‘‘tassā paññāya tejasā. Abhidhammakathāmaggaṃ, devānaṃ sampavattayīti (dha. sa. aṭṭha. ganthārambhakathā 5). Imehi padehi avatthāvasena visuṃ visuṃ dvinnaṃ padānaṃ karaṇasambhavaṃ dasseti. <bold>Arahatā</bold>ti arīnaṃ arānañca hatattā, paccayādīnañca arahattā arahatā. <bold>Sammāsambuddhenā</bold>ti sammā sāmañca sabbadhammānaṃ buddhattā sammāsambuddhena, tena bhagavatāti sambandho. <bold>Kenābhata</bold>nti taṃ paṭhamaṃ pārājikaṃ kena ābhataṃ, iti saṅkhepatthoti yojanā.</paragraph>
<paragraph line="10" number="2">Pucchāvisajjane pana evamattho veditabboti yojanā. <bold>Yaṃ tena…pe… pārājika</bold>nti idaṃ padaṃ paccuddharaṇamattamevāti sambandho. Patiuddharaṇamattameva, na atthadassananti attho. <bold>Etthā</bold>ti etesu padesu. <bold>Ekā paññattī</bold>ti ekā paṭhamapaññatti. <bold>Anupaññattiyo</bold>ti pacchā ṭhapitā paññattiyo.</paragraph>
<paragraph line="11"><bold>Ettāvatā</bold>ti ettakena ‘‘ekā paññatti, dve anupaññattiyo’’ti vacanamattena vissajjitā hontīti sambandho. Tatiyaṃ pucchanti sambandho. Kasmā anuppannapaññatti tasmiṃ natthīti āha ‘‘ayaṃ hī’’tiādi. Tattha <bold>hi</bold>yasmā aññatra natthi, tasmā natthīti yojanā. ‘‘Anuppanne dose paññattā’’ti iminā anuppanne dose paññapetabbāti <bold>anuppannapaññattī</bold>ti vacanatthaṃ dasseti. <bold>Sā</bold>ti anuppannapaññatti. <bold>Tasmā</bold>ti yasmā aññatra natthi, tasmā. <bold>Sabbatthapaññattī</bold>ti ettha sabbasmiṃ padese paññatti sabbatthapaññattīti aluttasamāsaṃ dassento āha ‘‘majjhimadese cevā’’tiādi. ‘‘Majjhimadese ceva paccantimajanapadesu cā’’ti iminā ‘‘sabbatthā’’ti padassa sarūpaṃ dasseti. Padesapaññattiṃ apanetvā sabbatthapaññattiṃ pārisesanayena dassento āha ‘‘vinayadharapañcamenā’’tiādi <pageBreak edition="M" number="0.0550" />. Tattha <bold>vinayadharapañcamenā</bold>ti anussāvanācariyapañcamena. <bold>Etthevā</bold>ti majjhimadeseyeva. <bold>Etehī</bold>ti catūhi sikkhāpadehi. <bold>Sesānī</bold>ti catūhi sikkhāpadehi sesāni.</paragraph>
<paragraph line="12"><bold>Sādhāraṇapaññattī</bold>ti <pageBreak edition="V" number="2.0184" />ettha sādhāraṇā nāma bhikkhubhikkhunīnamevāti āha ‘‘bhikkhūnañceva bhikkhunīnañcā’’ti. <bold>Idaṃ panā</bold>ti paṭhamapārājikaṃ pana, paññattanti sambandho. <bold>Vinītakathāmattamevā</bold>ti vinītavatthupakāsakaṃ kathāmattameva. <bold>Tāsa</bold>nti bhikkhunīnaṃ. <bold>Byañjanamattamevā</bold>ti ‘‘sādhāraṇā’’ti ca ‘‘ubhato’’ti ca byañjanamattameva. <bold>Etthā</bold>ti sādhāraṇapaññattiubhatopaññattipade.</paragraph>
<paragraph line="13">‘‘Nidāne anupaviṭṭha’’nti iminā <bold>‘‘nidānogadha’’</bold>nti padassa sattamīsamāsañca <bold>ogadha</bold>saddassa anupaviṭṭhatthañca dasseti. Ogāḷho hutvā dharati tiṭṭhatīti <bold>ogadhaṃ</bold>. Nanu nidānogadhe sati ‘‘paṭhamena uddesenā’’ti vattabbaṃ, kasmā ‘‘dutiyena uddesenā’’ti vuttanti āha ‘‘nidānogadha’’nti. <bold>Nidānapariyāpannampi samāna</bold>nti nidānapariyāpannaṃ samānampīti yojanā. <bold>Pi</bold>saddo garahattho, pageva dutiye uddese pariyāpanneti dasseti. ‘‘Sīlavipattiādīna’’nti vacanaṃ vitthārento āha <bold>‘‘paṭhamā hī’’</bold>tiādi.</paragraph>
<paragraph line="14"><bold>Dvaṅgikenā</bold>ti kāyacittasaṅkhātena dvaṅgikena. Nanu ‘‘ekena samuṭṭhānenā’’ti vuttattā ‘‘kāyatoyevā’’ti vattabbaṃ, atha kasmā ‘‘kāyato ca cittato ca samuṭṭhātī’’ti vuttanti āha ‘‘ettha hī’’tiādi. <bold>Etthā</bold>ti ‘‘ekena samuṭṭhānenā’’ti vacane. <bold>Citta</bold>nti sevanacittaṃ. <bold>Āpannosī</bold>ti tvaṃ āpanno asīti yojanā. <bold>Āma āpannomhī</bold>ti āma ahaṃ āpanno amhīti yojanā. <bold>Tāvadevā</bold>ti tasmiṃ paṭijānakkhaṇeyeva. <bold>Taṃ puggala</bold>nti pārājikamāpannaṃ taṃ puggalaṃ. <bold>Tappaccayā</bold>ti tassa pārājikamāpannassa kāraṇā. ‘‘Na katamena samathena sammatī’’ti yaṃ pana vacanaṃ vuttanti yojanā. <bold>Ta</bold>nti vacanaṃ, vuttanti sambandho.</paragraph>
<paragraph line="15"><bold>Vuttamātikā paññattī</bold>ti vuttamātikāsaṅkhātā paññatti vinayo nāmāti yojanā. Mātikā hi yasmā paññapīyati saṅkhepena ṭhapīyati, pakāraṃ jānāpeti vā, tasmā <bold>paññattī</bold>ti vuccati. ‘‘Padabhājanaṃ vuccatī’’ti <pageBreak edition="M" number="0.0551" />iminā vitthārena bhājiyati etāyāti <bold>vibhattī</bold>ti dasseti. <bold>Vītikkamo</bold>ti kāyavācāvītikkamo. So hi na saṃvarati kāyavācaṃ na pidahatīti <bold>asaṃvaro</bold>ti vuccati. <bold>Yesaṃ vattatī</bold>ti ettha vattatikiriyāya kattāraṃ dassento āha ‘‘vinayapiṭakañca aṭṭhakathā cā’’ti. <bold>Paguṇā</bold>ti vācuggatā. <bold>Te</bold>ti te puggalā, dhārentīti sambandho. <bold>Hī</bold>ti saccaṃ, yasmā vā. <bold>Etassā</bold>ti paṭhamapārājikassa. <bold>Kenābhata</bold>nti ettha bharadhātuyā dhāraṇaposanatthesu (pāṇinī 108 dhātupāṭhe) dhāraṇatthaṃ dassento āha ‘‘kena ānīta’’nti <pageBreak edition="V" number="2.0185" />. ‘‘Paramparāya ānīta’’nti iminā <bold>paramparābhata</bold>nti padassa tatiyāsamāsaṃ dasseti. Athavā ‘‘kenābhata’’nti pucchāya anurūpaṃ yakāralopavasena vākyanti dasseti.</paragraph>
<paragraph line="16" number="3"><bold>Upāli dāsako cevā</bold>tiādikā gāthāyo kimatthaṃ kehi ṭhapitāti āha ‘‘idānī’’tiādi. <bold>Ta</bold>nti paraṃ paraṃ. <bold>Tatthā</bold>ti tāsu gāthāsu. <bold>Ya</bold>nti vacanaṃ. <bold>Iminā nayenā</bold>ti paṭhamapārājikassa pucchāvisajjane vuttena iminā nayena.</paragraph>
<centered line="17">Iti mahāvibhaṅge paññattivāravaṇṇanāya yojanā samattā.</centered>
<subhead line="18">Katāpattivārādivaṇṇanā</subhead>
<paragraph line="19" number="157"><bold>Ito</bold>ti paññattivārato, paraṃ vuttā satta vārā uttānatthā evāti yojanā. <bold>Katāpattivāro</bold>ti ‘‘katāpattī’’ti padena lakkhito vāro. Eseva nayo sesesupi. <bold>Tadanantaro</bold>ti tesaṃ sattannaṃ vārānaṃ anantare vutto. <bold>Samuccayavāro</bold>ti saṃ ekato āpattivipattiādayo uciyanti sampiṇḍiyanti etthāti samuccayo, soyeva vāro samuccayavāro.</paragraph>
<paragraph line="20" number="188"><bold>Tato</bold>ti tehi aṭṭhahi vārehi, paraṃ vuttāti sambandho. Paccayavasena vutto eko paññattivāroti yojanā. <bold>Paccayavasenā</bold>ti paccayasaddassa vasena. <bold>Tassā</bold>ti paccayassa. <bold>Tepī</bold>ti aṭṭha <pageBreak edition="M" number="0.0552" />vārāpi. <bold>Itī</bold>tiādi nigamanaṃ. <bold>Tato</bold>ti mahāvibhaṅgato, paraṃ āgatāti sambandho. Evaṃ ime dvattiṃsa vārāti yojanā. <bold>Hī</bold>ti saccaṃ, yasmā vā. <bold>Etthā</bold>ti dvattiṃsavāresu.</paragraph>
<subhead line="21">Samuṭṭhānasīsavaṇṇanā</subhead>
<paragraph line="22" number="257"><bold>Tadanantarāyā</bold>ti tesaṃ dvattiṃsavārānaṃ anantaraṃ vuttāya samuṭṭhānakathāya evamattho veditabboti yojanā. <bold>Anattā iti nicchitā</bold>ti anattātveva vinicchitā. Iminā <bold>anattā iti nicchayā</bold>ti ettha cidhātuyā vinicchayatthaṃ dasseti. ‘‘Aniccākārādīhī’’ti iminā <bold>sabhāgadhammāna</bold>nti ettha aniccākārādīhi samāno bhāgo etesanti <bold>sabhāgā,</bold>teyeva dhammā <bold>sabhāgadhammā</bold>ti vacanatthaṃ dasseti. <bold>Nāmamattampī</bold>ti aniccādināmamattampi. <bold>Pi</bold>saddena pageva nāmiko aniccādisabhāvoti dasseti. <bold>Na paññāyatī</bold>ti na khāyati. Iminā <bold>na nāyatī</bold>ti ettha ñādhātuyā khāyanatthaṃ dasseti. <bold>Dukkhahāni</bold>nti ettha dukkhaṃ jahātīti <bold>dukkhahānī</bold>ti dassento <pageBreak edition="V" number="2.0186" />āha ‘‘dukkhaghātana’’nti. Dukkhaṃ hanatīti <bold>dukkhaghātano,</bold>saddhammo, taṃ. <bold>‘‘Khandhakā yā ca mātikā’’</bold>ti vattabbe sukhuccāraṇatthāya rassavasena pāṭho atthīti āha ‘‘khandhakā ya ca mātikā’’ti. <bold>Samuṭṭhānaṃ niyatokata</bold>nti (saṃ. ni. 1.216) ettha ‘‘samuṭṭhānaṃ niyatakata’’nti vattabbe ‘‘parosahassa’’ntiādīsu viya okārāgamavasena ‘‘samuṭṭhānaniyatokata’’nti vuttanti āha ‘‘samuṭṭhānaṃ niyatakata’’nti. <bold>Etenā</bold>ti ‘‘samuṭṭhānaṃ niyatokata’’nti pāṭhena. <bold>Paccetabbo</bold>ti pati etabbo, paṭimukhaṃ ñātabboti attho. <bold>Aññehī</bold>ti tīhi sikkhāpadehi aññehi sikkhāpadehi.</paragraph>
<paragraph line="23"><bold>Tatthā</bold>ti sambhedanidānavacanesu. Sambhedavacanena paccetabbanti sambandho. <bold>Hī</bold>ti saccaṃ. Tāni tīṇi sikkhāpadāni ṭhapetvāti sambandho. <bold>Paññattidesasaṅkhāta</bold>nti paññattiṭṭhānabhūtadesasaṅkhātaṃ. ‘‘Imāni tīṇī’’ti iminā ‘‘dissantī’’ti kiriyāya kattāraṃ dasseti. ‘‘Paññāyantī’’ti iminā disadhātuyā khāyanatthaṃ dasseti. <bold>Tatthā</bold>ti samuṭṭhānaniyamasambhedanidānasaṅkhātesu <pageBreak edition="M" number="0.0553" />tīsu, niddhāraṇe bhummaṃ. <bold>Itaraṃ panā</bold>ti samuṭṭhānaniyamasambhedehi aññaṃ pana.</paragraph>
<paragraph line="24"><bold>Āḷavī</bold>ti āḷaviyaṃ. Sakkesu bhaggesu cāti ettha janapadanāmattā bahuvacanavasena vuttaṃ.</paragraph>
<paragraph line="25">Dvīsu vibhaṅgesu paññattaṃ yaṃ sikkhāpadaṃ uddisantīti yojanā. ‘‘Vibhaṅgesū’’ti iminā <bold>vibhaṅge</bold>ti ettha sukāralopoti dasseti. <bold>Tassā</bold>ti sikkhāpadassa. <bold>Yathāñāya</bold>nti yuttiyā anurūpaṃ. <bold>Ta</bold>nti samuṭṭhānaṃ. <bold>Me suṇāthā</bold>ti mama santikā suṇātha. <bold>Itī</bold>ti ayamattho.</paragraph>
<paragraph line="26"><bold>Kathina</bold>nti paṭhamakathinasamuṭṭhānaṃ. <bold>Ananuññātāya saddhi</bold>nti ananuññātasamuṭṭhānena saddhiṃ. <bold>Sadisā idha dissare</bold>ti ettha <bold>idha</bold>saddo atthapakaraṇavasena ubhatovibhaṅgavisayoti āha ‘‘idha ubhatovibhaṅge’’ti. ‘‘Sadisānī’’ti iminā <bold>sadisā</bold>ti ettha nikārassākārādeso dassito. ‘‘Dissantī’’ti iminā <bold>dissare</bold>ti ettha antisaddassa rekāro (niruttidīpaniyaṃ 570 sute) dassito.</paragraph>
<title line="27">Samuṭṭhānasīso</title>
<subhead line="28">Paṭhamapārājikasamuṭṭhānavaṇṇanā</subhead>
<paragraph line="29" number="258">Kimatthaṃ <pageBreak edition="V" number="2.0187" />‘‘methunaṃ sukkasaṃsaggo’’tiādivacanaṃ vuttanti āha ‘‘idānī’’tiādi. Tattha <bold>tatthā</bold>ti ‘‘methunaṃ sukkasaṃsaggo’’tiādivacane. <bold>Samuṭṭhānasīsa</bold>nti samuṭṭhānānaṃ, samuṭṭhānesu vā sīsaṃ. <bold>Sesānī</bold>ti paṭhamapārājikato sesāni pañcasattati sikkhāpadāni. <bold>Tenā</bold>ti paṭhamapārājikena. ‘‘Sukkasaṃsaggo’’tiādivacanaṃ saṃvaṇṇento āha ‘‘tatthā’’tiādi. Tattha <bold>tatthā</bold>ti ‘‘sukkasaṃsaggo’’tiādivacane.</paragraph>
<paragraph line="30"><bold>Khuddakavaṇṇanāvasāne</bold>ti khuddakaṭṭhakathāya avasāne.</paragraph>
<paragraph line="31"><bold>Liṅgavipariyāyo</bold>ti liṅgavipallāso. <bold>Kāyamānasikā katā</bold>ti ettha kāyamānasesu pavattā kāyamānasikāti vutte samuṭṭhānāti āha ‘‘kāyacittasamuṭṭhānā katā’’ti.</paragraph>
<subhead line="32">Dutiyapārājikasamuṭṭhānavaṇṇanā</subhead>
<paragraph line="33" number="259">Idaṃ <pageBreak edition="M" number="0.0554" />samuṭṭhānaṃ ekaṃ samuṭṭhānasīsanti sambandho. ‘‘Adinnādāna’’nti iminā <bold>adinna</bold>nti ettha samudāyanāme ekadesavohāroti dasseti. <bold>Sesānī</bold>ti dutiyapārājikato sesāni ekūnasattati sikkhāpadāni. <bold>Tenā</bold>ti dutiyapārājikena. <bold>Tatthā</bold>ti ‘‘viggahuttarī’’tiādivacane. <bold>Viggahuttarī</bold>tiādipadānaṃ byañjane ādaramakatvā atthameva dassetuṃ vuttaṃ ‘‘manussaviggahauttarimanussadhammasikkhāpadānī’’ti. <bold>Aniyatā dutiyikā</bold>ti āpattiṃ apekkhitvā pāḷiyaṃ itthiliṅgavasena vuttaṃ, aṭṭhakathāyaṃ pana sikkhāpadaṃ apekkhitvā napuṃsakaliṅgavasena dutiyanti vuttaṃ.</paragraph>
<paragraph line="34"><bold>Samuṭṭhānā tikā katā</bold>ti ettha ‘‘tikasamuṭṭhānā’’ti vattabbe padavipariyāyavasena kakārassa dīghavasena samuṭṭhānā tikāti vuttanti dassento āha ‘‘tikasamuṭṭhānā katā’’ti.</paragraph>
<subhead line="35">Sañcarittasamuṭṭhānavaṇṇanā</subhead>
<paragraph line="36" number="260">‘‘Sañcarī’’ti <pageBreak edition="V" number="2.0188" />idaṃ tāva sañcarittaṃ nāma ekasamuṭṭhānasīsaṃ, sesāni tena sadisāni.</paragraph>
<paragraph line="37">Vibhaṅge āgatena ‘‘riñcantī’’ti (pārā. 576) padena eḷakalomadhovāpanasikkhāpadaṃ upalakkhitvā vuttanti āha ‘‘vibhaṅge riñcanti uddesanti āgata’’nti.</paragraph>
<paragraph line="38">‘‘Yāva dvārakosā aggaḷaṭṭhapanāya’’ iti (pāci. 135-136) ca ‘‘aññātikāya bhikkhuniyā cīvaraṃ dadeyya’’iti (pāci. 169) ca ‘‘cīvaraṃ sibbeyya’’iti (pāci. 176-177) ca vuttasikkhāpadattayanti yojanā.</paragraph>
<paragraph line="39">‘‘Samaṇacīvarena cā’’ti evaṃ vacanaṃ vuttanti sambandho. ‘‘Samaṇacīvaraṃ dadeyyā’’ti idaṃ (pāci. 917) vacanaṃ sandhāyāti sambandho.</paragraph>
<subhead line="40">Samanubhāsanāsamuṭṭhānavaṇṇanā</subhead>
<paragraph line="41" number="261"><bold>Bheda</bold>nti <pageBreak edition="M" number="0.0555" />idaṃ samanubhāsanaṃ nāma ekaṃ samuṭṭhānasīsaṃ, sesāni tena sadisāni.</paragraph>
<subhead line="42">Kathinasamuṭṭhānavaṇṇanā</subhead>
<paragraph line="43" number="262"><bold>Ubbhata</bold>nti idaṃ kathinasamuṭṭhānaṃ nāma ekaṃ samuṭṭhānasīsaṃ, sesāni tena sadisāni.</paragraph>
<paragraph line="44"><bold>Āvasathena saddhi</bold>nti āvasathasaddena saddhiṃ.</paragraph>
<subhead line="45">Eḷakalomasamuṭṭhānavaṇṇanā</subhead>
<paragraph line="46" number="263"><bold>‘‘Eḷakalomā’’</bold>ti idaṃ eḷakalomasamuṭṭhānaṃ nāma ekaṃ samuṭṭhānasīsaṃ. <bold>Ito</bold>ti yathāvuttato. <bold>Pāḷi</bold>nti mātikāpāḷiṃ. <bold>Virajjhitvā</bold>ti pubbāparato virādhetvā. <bold>Yathā</bold>ti yenākārena <pageBreak edition="V" number="2.0189" />. <bold>Pana</bold>saddo anuggahattho. Kiñcāpi likhanti, pana tathāpīti yojanā. <bold>Eva</bold>nti tathākārena. <bold>Atthānukkamo</bold>ti atthassa anukkamo.</paragraph>
<paragraph line="47">‘‘Abhikkhukāvā sena cā’’ti etaṃ vacanaṃ vuttanti sambandho. ‘‘Abhikkhuke āvāse vassaṃ vaseyyā’’ti (pāci. 1047) idaṃ vacanaṃ sandhāyāti sambandho. <bold>‘‘Bhikkhunī’’</bold>tiādinā vuttānīti sambandho. Ādisaddena ‘‘sikkhamānā ca sāmaṇerī gihiniyā’’ti pāṭhaṃ saṅgaṇhāti.</paragraph>
<subhead line="48">Padasodhammasamuṭṭhānavaṇṇanā</subhead>
<paragraph line="49" number="264"><bold>Pada</bold>nti idaṃ padasodhammasamuṭṭhānaṃ nāma ekaṃ samuṭṭhānasīsaṃ, sesāni tena sadisāni. ‘‘Tathā atthaṅgatena cā’’ti etaṃ vacanaṃ vuttanti sambandho. ‘‘Atthaṅgate sūriye ovadeyyā’’ti (pāci. 154-155) idaṃ vacanaṃ sandhāyāti sambandho. Anokāso ca…pe… sandhāya vuttanti (pāci. 1219-1221) etthāpi eseva nayo.</paragraph>
<subhead line="50">Addhānasamuṭṭhānavaṇṇanā</subhead>
<paragraph line="51" number="265"><bold>Addhāna</bold>nti <pageBreak edition="M" number="0.0556" />idaṃ addhānasamuṭṭhānaṃ nāma ekaṃ samuṭṭhānasīsaṃ, sesāni tena sadisāni.</paragraph>
<subhead line="52">Theyyasatthasamuṭṭhānavaṇṇanā</subhead>
<paragraph line="53" number="266"><bold>Theyyasattha</bold>nti idaṃ theyyasatthasamuṭṭhānaṃ nāma ekaṃ samuṭṭhānasīsaṃ, sesāni tena sadisāni. <bold>‘‘Byūhena sattamā’’</bold>ti idaṃ vacanaṃ vuttanti yojanā. <bold>Tadanantaramevā</bold>ti tassa sikkhāpadassa anantarameva, ‘‘āgata’’iti sambandho.</paragraph>
<subhead line="54">Dhammadesanāsamuṭṭhānavaṇṇanā</subhead>
<paragraph line="55" number="267">Dhammadesanāsamuṭṭhāne samuṭṭhānasīsaṃ natthi, sabbāni ekadasa sikkhāpadāni sampiṇḍetvā dhammadesanāsamuṭṭhānānīti vuttāni. <bold>Eva</bold>ntiādi nigamanaṃ. <bold>Tesa</bold>nti tesaṃ sikkhāpadānaṃ <pageBreak edition="V" number="2.0190" />. <bold>Sambhinnasamuṭṭhāna</bold>nti saṃsaggasamuṭṭhānaṃ. <bold>Tividha</bold>nti bhūtārocanacorivuṭṭhāpanaananuññātasamuṭṭhānavasena tippakāraṃ. <bold>Ta</bold>nti niyatasamuṭṭhānaṃ, hotīti sambandho. Puna <bold>ta</bold>nti niyatasamuṭṭhānaṃ, dassetunti sambandho. Puna <bold>ta</bold>nti vacanaṃ. <bold>Nettidhammānulomika</bold>nti ettha kāyavācaṃ neti vinetīti <bold>netti,</bold>kāyavācaṃ neti vineti ettha, etāyāti vā <bold>netti. Dhammo</bold>ti pāḷi. Sā hi yasmā atthaṃ dhāreti, tasmā dhammoti vuccati. Nettiyeva dhammo <bold>nettidhammo,</bold>tassa anulomikaṃ nettidhammānulomikaṃ. Tena vuttaṃ ‘‘vinayapāḷidhammassa anuloma’’nti.</paragraph>
<centered line="56">Iti samuṭṭhānasīsavaṇṇanāya yojanā samattā.</centered>
<title line="57">Antarapeyyāla katipucchāvāravaṇṇanā</title>
<paragraph line="58" number="271">Idāni vuttoti sambandho. ‘‘Idānī’’ti padena sambandhattā <bold>vutto</bold>ti ettha <bold>ta</bold>paccayo paccuppannakālikoti daṭṭhabbo.</paragraph>
<paragraph line="59"><bold>Tatthā</bold>ti <pageBreak edition="M" number="0.0557" />mātikāyaṃ, pucchāsu vā. <bold>Āgatāpattipucchā</bold>ti āgatāpattiyā pucchā. <bold>Hī</bold>ti visesajotako, hi visesaṃ vakkhāmīti attho. <bold>Etthā</bold>ti ‘‘kati āpattikkhandhā’’ti dutiyapade. ‘‘Rāsivasenā’’ti iminā <bold>khandha</bold>saddassa rāsatthaṃ dasseti. <bold>Vinītavatthūnī</bold>ti ettha vinītasaddo vinayapariyāyoti āha ‘‘vinayapucchā’’ti. Nanu vinītavinayasaddānaṃ saddato nānattā atthatopi nānaṃ, kasmā pana ‘‘vinayapucchā’’ti vuttanti āha ‘‘vinītaṃ…pe… eka’’nti. <bold>Ida</bold>nti padattayaṃ. <bold>Atthato eka</bold>nti atthatoyeva ekaṃ, na saddato. <bold>Vinītavatthūnī</bold>ti āpattivinayakāraṇattā vinītavatthūni. <bold>Yesū</bold>ti agāravesu. <bold>Satī</bold>ti santesu. Ettha ca yesu sati āpattiyo na honti, asati hontīti vākyampi avuttasiddhinayena gahetabbaṃ. <bold>Yesū</bold>ti gāravesu. <bold>Te</bold>ti agāravagārave. Yasmā pana natthīti sambandho. <bold>Vipattibhāvapucchā</bold>ti vipattibhāvassa pucchā. Pucchiyati imāyāti <bold>pucchā. Vivādamūlāni anuvādamūlānī</bold>ti imā pucchāyo mūlapucchāti sambandho. Potthakesu ‘‘imānī’’ti nikārena saha pāṭho atthi, so apāṭhoyeva. <bold>Mūlapucchā</bold>ti pucchiyanti imāhīti pucchā, mūlānaṃ pucchā mūlapucchā. ‘‘Adhikaraṇa’’ntiādīsu <pageBreak edition="V" number="2.0191" />‘‘vuttaṃ’’ iti sambandho. <bold>Tesaṃyevā</bold>ti adhikaraṇānaṃyeva. Ayamettha mātikā.</paragraph>
<paragraph line="60">Niddese <bold>mātikāyā</bold>ti pātimokkhe. <bold>Vibhaṅge</bold>ti padabhājaniyaṃ, āgatavasena vuttāti yojanā. Ayamettha niddeso.</paragraph>
<paragraph line="61">Paṭiniddese <bold>āratī</bold>tiādipadānaṃ vacanatthaṃ dassento āha <bold>‘‘ārakā’’</bold>tiādi. Tattha ‘‘ārakā’’ti iminā <bold>āratī</bold>ti ettha āupasaggassa atthaṃ dasseti. <bold>Etehī</bold>ti āpattikkhandhehi, ārakāti sambandho. ‘‘Ramatī’’ti iminā tipaccayo katvatthe hotīti dasseti. <bold>Ratī</bold>ti ramanaṃ. Iminā tipaccayo bhāvatthepi hotīti dasseti. <bold>Vinā</bold>ti etehi āpattikkhandhehi vinā. Iminā <bold>viratī</bold>ti ettha vityūpasaggassa atthaṃ dasseti. <bold>Pacceka</bold>nti pati ekaṃ, <bold>paṭi</bold>saddo vicchatthajotako, visuṃ visunti attho. Iminā <bold>paṭiviratī</bold>ti ettha paṭityūpasaggassa atthaṃ dasseti. Virati paṭiviratīti etthāpi tipaccayo bhāvatthepi veditabbo <pageBreak edition="M" number="0.0558" />. <bold>Vera</bold>nti anatthakarattā viramitabbanti viraṃ, tadeva veraṃ, rāgādiakusaladhammā. Te hi verahetuttā veranti vuccanti. <bold>Etāyā</bold>ti viratiyā. Iminā <bold>akiriyā</bold>ti ettha ririyapaccayo karaṇatthe hotīti dasseti. Yaṃ āpattikkhandhakaraṇanti yojanā. <bold>Tassā</bold>ti āpattikkhandhakaraṇassa. <bold>Paṭipakkhato</bold>ti viruddhabhāvato. Iminā <bold>akaraṇa</bold>nti ettha akāro viruddhatthoti dasseti. <bold>Āpattikkhandhaajjhāpattiyā</bold>ti āpattikkhandhānaṃ atikkamitvā āpajjanassa. ‘‘Velanato’’ti iminā velatīti <bold>velā,</bold>velanaṃ vā velāti vacanatthe dasseti. <bold>Niyyāna</bold>nti maggaṃ. Maggo hi nibbānaṃ ārammaṇakaraṇavasena yāti gacchatīti <bold>niyyāna</bold>nti vuccati. ‘‘Bandhatī’’ti iminā sidhātuyā bandhanatthaṃ dasseti. ‘‘Nivāretī’’ti iminā bandhadhātuyā adhippāyatthaṃ. <bold>Eta</bold>nti ‘‘setū’’ti nāmaṃ. <bold>Taṃ setu</bold>nti āpattikkhandhasaṅkhātaṃ taṃ setuṃ. Ettha kesuci potthakesu ‘‘so setū’’ti ca ‘‘etāya paññattiyā’’ti ca pāṭho atthi, so apāṭhoyeva.</paragraph>
<paragraph line="62"><bold>Buddhe agāravādīsu</bold>evaṃ vinicchayo veditabboti yojanā. <bold>Yo</bold>ti yo koci, na gacchatītiādīsu sambandho. <bold>Dharamāne</bold>ti tiṭṭhamāne, saṃvijjamāneti attho. <bold>Upaṭṭhāna</bold>nti upaṭṭhānaṭṭhānaṃ, upaṭṭhānatthaṃ vā. <bold>Etassā</bold>ti yassa kassaci gahaṭṭhassa vā pabbajitassa vā. <bold>Dhammassavana</bold>nti dhammassavanaṭṭhānaṃ, dhammassavanatthaṃ vā. <bold>Dhammassavanagga</bold>nti dhammassavanaṃ gaṇhanti etthāti dhammassavanaggo, dhammasavanamaṇḍapo. Atha vā dhammassavanaṃ gaṇhātīti dhammassavanaggo, dhammassavanaṭṭhāne <pageBreak edition="V" number="2.0192" />samāgamajano, taṃ dhammassavanaggaṃ. <bold>Cittīkāra</bold>nti apacāyanākāraṃ. Vikkhitto vā anādaro vā hutvā nisīdatīti yojanā. <bold>Kāyapāgabbiya</bold>nti bhusaṃ garati aññe pīḷeti anenāti <bold>pagabbo,</bold>atimāno, oṭṭhajo tatiyakkharo. Pagabbassa bhāvo pāgabbiyaṃ, kāyena pāgabbiyaṃ kāyapāgabbiyaṃ (vajira. ṭī. parivāra 271; sārattha. ṭī. parivāra 3.271; vi. vi. ṭī. parivāra 2.271 saṃ. ni. aṭṭha. 2.2.146; a. ni. aṭṭha. 3.6.82-84; su. ni. aṭṭha. 1.144), kāyānācāraṃ. <bold>Tisso sikkhā</bold>ti adhisīlasikkhādikā tisso sikkhā. Pamajjanaṃ <bold>pamādo</bold><pageBreak edition="M" number="0.0559" />, sativippavāsoti āha ‘‘pamāde ca sativippavāse’’ti. <bold>Āmisapaṭisandhāra</bold>nti āmisena attano, paresañca antarassa paṭisandahanaṃ āmisapaṭisandhāro, tathā dhammapaṭisandhāro.</paragraph>
<paragraph line="63" number="272"><bold>Sattharipi agāravo</bold>tiādīnaṃ atthoti sambandho. ‘‘Anīcavuttī’’tiādinā <bold>appatisso</bold>ti padassa adhippāyatthaṃ dasseti, saddattho panevaṃ veditabbo, paṭimukhaṃ ādarena satthuvacanaṃ asuṇanto appatisso nāmāti. <bold>Ajjhattaṃ vā</bold>ti ettha niyakajjhattādīsu catūsu niyakajjhattabhāvañca sattamīvibhattiyā amādesabhāvañca dassento āha ‘‘attano santāne vā’’ti. ‘‘Attano pakkhe vā’’ti iminā attano cittasantāneti atthaṃ paṭikkhipati. <bold>Tatra tumhe</bold>ti ettha tasaddassa visayaṃ dassento āha ‘‘tasmiṃ ajjhattabahiddhābhede’’ti. <bold>Saparasantāne</bold>ti attaparasantāne. <bold>Pahānāyā</bold>ti ettha hādhātuyā karaṇañca āyasaddassa tadatthabhāvañca dassento āha ‘‘mettābhāvanādīhi nayehi pahānattha’’nti. <bold>Mettābhāvanādīhī</bold>tiādisaddena karuṇābhāvanādiṃ saṅgaṇhāti. <bold>Ta</bold>nti vivādamūlaṃ. ‘‘Appavattibhāvāyā’’ti iminā <bold>anavassavāyā</bold>ti ettha avapubba sudhātuyā pavattanatthaṃ dasseti.</paragraph>
<paragraph line="64"><bold>Sandiṭṭhiparāmāsī</bold>ti ettha sassa attano idaṃ saṃ, saṃ diṭṭhiṃ parato āmasatīti sandiṭṭhiparāmāsīti dassento āha ‘‘sakameva diṭṭhiṃ parāmasatī’’ti. ‘‘Ya’’ntiādinā parāmasanākāraṃ dasseti. <bold>Ādhānaggāhī</bold>ti ettha ābhuso ṭhiyate ādhānanti vacanatthena <bold>ādhāna</bold>saddo daḷhapariyāyoti āha ‘‘daḷhaggāhī’’ti. Daḷhaṃ gaṇhātīti <bold>daḷhaggāhī</bold>.</paragraph>
<paragraph line="65" number="273">Anuvādamūlaniddeso kiñcāpi samānoti yojanā. <bold>Atha kho</bold>ti tathā samānopi, ayamettha visesoti sambandho. Vivadantānaṃ puggalānanti yojanā. <bold>Tathā vivadantā</bold>ti tenākārena vivadantā, anuvadantīti sambandho. ‘‘Asukaṃ nāma vipattiṃ āpanno’’ti vuttamevatthaṃ āpattiyā sallakkhetvā dassento āha ‘‘pārājikaṃ āpannosī’’tiādi <pageBreak edition="M" number="0.0560" /><pageBreak edition="V" number="2.0193" />. <bold>Etthā</bold>ti anuvādamūle. <bold>Viseso</bold>ti vivādamūlato viseso. Vivadantānaṃ kodhūpanāhādīni vivādamūlāni, anuvadantānaṃ anuvādamūlānīti vuttaṃ hoti.</paragraph>
<paragraph line="66" number="274"><bold>Mettaṃ kāyakammaṃ nāmā</bold>ti ettha mettā etassatthīti mettaṃ, kāyakammaṃ, mettacittasahagataṃ kāyakammanti vuttaṃ hoti. Tena vuttaṃ ‘‘mettacittena kataṃ kāyakamma’’nti. Sammukhaparammukhānaṃ vitthāraṃ dassento āha ‘‘tatthā’’tiādi. Tattha <bold>tatthā</bold>ti tesu sammukhaparammukhesu. <bold>Kāyakammaṃ nāmā</bold>ti mettaṃ kāyakammaṃ nāma. Therānaṃ dānaiti sambandho. <bold>Ubhayehipī</bold>ti navakattherehipi. <bold>Tesū</bold>ti navakattheresu. <bold>Avamañña</bold>nti avamānaṃ. Attano dunnikkhittānaṃ paṭisāmanaṃ viya paṭisāmananti yojanā. ‘‘Mettākāyakammasaṅkhāto’’ti iminā <bold>ayampi dhammo</bold>ti ettha dhammasarūpaṃ dasseti. <bold>Pi</bold>saddo upari vakkhamāne dhamme apekkhati. ‘‘Saritabbo’’ti iminā <bold>anīya</bold>saddo kammavācakoti dasseti. <bold>Satijanako</bold>ti sabrahmacārīnaṃ satijanako. Tassa padassa adhippāyaṃ dassento āha ‘‘yo na’’ntiādi. Tattha <bold>yo</bold>ti puggalo. <bold>Na</bold>nti mettaṃ kāyakammaṃ. Taṃ puggalaṃ anussarantīti sambandho. <bold>Yesa</bold>nti sabrahmacārīnaṃ. <bold>Te</bold>ti sabrahmacārino. Pasannacittā hutvāti sambandho. ‘‘Piyaṃ karotī’’ti iminā <bold>piyakaraṇo</bold>ti padassa piyaṃ karotīti piyakaraṇoti vacanatthaṃ dasseti. Eseva nayo <bold>garukaraṇo</bold>ti etthāpi. ‘‘Saṅgahetabbabhāvāyā’’ti iminā <bold>saṅgahāyā</bold>ti padassa bhāvappadhānakammaniddesabhāvaṃ dasseti. Saṅgahetabboti <bold>saṅgaho,</bold>tadatthāya. <bold>Tehī</bold>ti sabrahmacārīhi. ‘‘Samaggabhāvāyā’’ti iminā samaggassa bhāvo <bold>sāmaggī</bold>ti vacanatthaṃ dasseti.</paragraph>
<paragraph line="67"><bold>Paggayha vacana</bold>nti paggahetvā vacanaṃ. <bold>Vihāre</bold>ti ādhāre bhummaṃ, there asanteti yojanā. <bold>Ta</bold>nti theraṃ kadā āgamissati nukhoti yojanā. <bold>Mamāyanavacana</bold>nti mamāyanākārena pavattaṃ vacanaṃ. <bold>Mettāsinehasiniddhānī</bold>ti mettāsaṅkhātena sinehena sinehitāni. <bold>Nayanānī</bold>ti cakkhūni. ‘‘Appābādho’’ti iminā <bold>arogo</bold>ti padasseva atthaṃ <pageBreak edition="M" number="0.0561" />dasseti. Niccābādhena vā arogo, āgantukābādhena appābādho, ajjhattābādhena vā arogo, bahiddhābādhena appābādho, kāyābādhena vā arogo, cittābādhena appābādho. <bold>Samannāharaṇa</bold>nti punappunaṃ manasikaraṇaṃ.</paragraph>
<paragraph line="68">Na puggalaṃ paṭivibhajitvā bhuñjatīti yojanā. Tadatthaṃ vitthārento āha <bold>‘‘yo hī’’</bold>tiādi. Tattha <bold>yo</bold>ti puggalo, bhuñjatīti sambandho. ‘‘Ettakaṃ…pe… bhuñjissāmī’’ti iminā āmisapaṭivibhattabhogibhāvaṃ dasseti. ‘‘Ettakaṃ vā asukassa ca…pe… bhuñjissāmī’’ti iminā puggalapaṭivibhattabhogibhāvaṃ dasseti. <bold>Aya</bold>nti puggalo. <bold>Ābhata</bold>nti gāmādito <pageBreak edition="V" number="2.0194" />ānītaṃ. <bold>Adātumpī</bold>ti pisaddena dātumpi vaṭṭatīti dasseti. Dānañhi nāma na kassaci vāritaṃ. <bold>Sabbesa</bold>nti dussīlasīlavantānaṃ. <bold>Vutta</bold>nti aṭṭhakathāyaṃ (dī. ni. aṭṭha. 2.141; ma. ni. aṭṭha. 2.492; a. ni. aṭṭha. 3.6.11) vuttaṃ. <bold>Viceyyā</bold>ti vicinitvā. <bold>Dātumpī</bold>ti pisaddena avicinitvā sāmaññato dātumpi vaṭṭatīti sampiṇḍeti. Nanu evaṃ sati puggalavibhāgo kato nāma hoti, kasmā viceyya dātuṃ vaṭṭatīti āha ‘‘na hī’’tiādi. <bold>Hī</bold>ti yasmā. <bold>Ete</bold>ti gilānādayo. Idaṃ padaṃ vicinitvāti pade kammaṃ, ‘‘dentenā’’ti pade sampadānaṃ. <bold>Hī</bold>ti saccaṃ. <bold>Iti aya</bold>nti iti manasikatvā ayaṃ sāraṇīyadhammapūrako.</paragraph>
<paragraph line="69"><bold>Akhaṇḍānī</bold>tiādīsu paṭhamaṃ tāva khaṇḍachiddasabalakammāsāni dassetvā tesaṃ paṭipakkhavasena akhaṇḍādīni dassento āha ‘‘yassā’’tiādi. Tattha <bold>yassā</bold>ti bhikkhussa, sikkhāpadaṃ bhinnanti sambandho. <bold>Sattasu āpattikkhandhesū</bold>ti ādhāre bhummaṃ, sikkhāpadanti sambandho. Āpattiñhi paṭicca sikkhāpadassa paññattattā āpatti tassa visayo hoti. <bold>Ādimhi vā ante vā</bold>ti sikkhāpadānaṃ ādimhi vā ante vā. <bold>Vā</bold>saddo aniyamavikappattho. Sikkhāpade bhinne āpattisambhavato vuttaṃ ‘‘sikkhāpadaṃ bhinna’’nti. <bold>Khaṇḍaṃ nāmā</bold>ti chinnaṃ nāma. <bold>Vemajjhe</bold>ti sikkhāpadānaṃ vemajjhe. <bold>Bhinna</bold>nti sikkhāpadaṃ bhinnaṃ. <bold>Chiddaṃ nāmā</bold>ti vivaraṃ nāma. Dve tīṇi sikkhāpadānīti sambandho. <bold>Sabalaṃ nāmā</bold>ti citraṃ nāma. <bold>Bhinnānī</bold>ti sikkhāpadāni bhinnāni. <bold>Kammāsaṃ nāmā</bold>ti vicitraṃ nāma. Ettha <pageBreak edition="M" number="0.0562" />ca ekasmiṃ ṭhāne ekena visabhāgavaṇṇena citraṃ sabalaṃ nāma, nānāṭhāne nānāvaṇṇena vicitraṃ kammāsaṃ nāmāti ayametesaṃ viseso. Khaṇḍādīnaṃ viparivattanavasena akhaṇḍādīni dassento āha ‘‘yassa panā’’tiādi. <bold>Abhinnānisīlānī</bold>ti abhinnāni sikkhāpadasīlāni. <bold>Tāni panā</bold>ti sīlāni pana. <bold>‘‘Etānī’’</bold>ti padaṃ padālaṅkāramattaṃ. <bold>Bhujissabhāvakaraṇato</bold>ti taṇhādāsabyato mocetvā bhujissakaraṇabhāvato. Iminā ‘‘bhujissabhāvakaraṇānī’’ti vattabbe uttarapadalopavasena evaṃ vuttanti dasseti. Bhujissānīti vuccantīti sambandho. <bold>Viññūhī</bold>ti buddhādīhi sappurisehi. <bold>Upacārasamādhiṃ appanāsamādhiṃ vā</bold>ti ettha <bold>vā</bold>saddo samuccayattho. Upacārasamādhiñca appanāsamādhiṃ cāti hi attho. ‘‘Saṃvattayantī’’ti iminā <bold>samādhisaṃvattanikā</bold>nīti ettha anīyasaddo bahulaṃ kattuvācakoti dasseti. <bold>Sīlasāmaññagato</bold>ti ettha samānassa bhāvo sāmaññaṃ, taṃ gatoti sāmaññagato, sīlena sāmaññagato sīlasāmaññagato, hutvā viharatīti yojanā. Tena vuttaṃ ‘‘samānabhāvūpagatasīlo viharatī’’ti.</paragraph>
<paragraph line="70"><bold>Yāyaṃ</bold><pageBreak edition="V" number="2.0195" /><bold>diṭṭhī</bold>ti ettha ‘‘diṭṭhī’’ti sāmaññagatassāpi saddassa ‘‘ariyā’’ti saddantarasannidhānena visesavisayattā sammādiṭṭhīti āha ‘‘maggasampayuttā sammādiṭṭhī’’ti. ‘‘Maggasampayuttā’’ti iminā lokiyasammādiṭṭhiṃ paṭikkhipati. <bold>Niddosā</bold>ti visuddhattā, uttamattā vā niddosā. Iminā <bold>ariya</bold>saddo niddosatthavācako anipphannapāṭipadikoti dasseti. <bold>Niyyātī</bold>ti nibbānaṃ yāti. Iminā anīyasaddo bahulaṃ kattuvācakoti dasseti. Yo tathākārī hoti, takkarassāti yojanā. <bold>Tathākārī</bold>ti tāya maggasampayuttāya sammādiṭṭhiyā kārī hoti. Iminā tāya sammādiṭṭhiyā karotīti <bold>takkaro</bold>ti vacanatthaṃ dasseti. <bold>Dukkhakkhayāyā</bold>ti ettha khīyanaṃ khayo, dukkhassa khayo dukkhakkhayo, tadatthāyāti dassento āha ‘‘sabbadukkhassa khayattha’’nti. <bold>Sesa</bold>nti vuttavacanato sesaṃ vacanaṃ.</paragraph>
<centered line="71">Iti katipucchāvāravaṇṇanāya yojanā samattā.</centered>
<title line="72">Khandhakapucchāvāro</title>
<subhead line="73">Pucchāvissajjanāvaṇṇanā</subhead>
<paragraph line="74" number="320"><bold>Upasampadakkhandhaka</bold>nti <pageBreak edition="M" number="0.0563" />mahākhandhakaṃ. ‘‘Nidānena ca niddesena ca saddhi’’nti iminā saha nidānenāti <bold>sanidānaṃ,</bold>saha niddesenāti <bold>saniddesa</bold>nti vacanatthaṃ dasseti. Ettha <bold>nidānenā</bold>ti sikkhāpadapaññattidesasaṅkhātena nidānena. <bold>Niddesenā</bold>ti puggalādiniddesena. <bold>Tatthā</bold>ti upasampadakkhandhake. <bold>Samukkaṭṭhapadāna</bold>nti ettha samukkaṭṭhasaddo uttamapariyāyoti āha ‘‘uttamānī’’ti. <bold>Padānī</bold>ti ‘‘na bhikkhave ūnavīsativasso puggalo upasampādetabbo’’ti (pāci. 402-403; mahāva. 124) ādinā nayena vuttāni padāni. Imehi padehi ‘‘samukkaṭṭhāni padāni <bold>samukkaṭṭhapadānī’’</bold>ti vacanatthaṃ dasseti. <bold>Itī</bold>ti ayamattho. Kasmā panettha ‘‘samukkaṭṭhapadānaṃ kati āpattiyo’’ti padānameva sāmivasena niddeso kato, nanu āpattiyo nāma puggalānaññeva hontīti āha <bold>‘‘yena yena hī’’</bold>tiādi. <bold>Hī</bold>ti yasmā. Yena yena padena paññattāti sambandho. <bold>Sā sā</bold>ti āpatti. <bold>Dve āpattiyo</bold>ti ettha dvinnaṃ āpattīnaṃ sarūpaṃ dassento āha ‘‘pācittiyaṃ, dukkaṭa’’nti.</paragraph>
<paragraph line="75"><bold>Nassantete</bold>ti <pageBreak edition="V" number="2.0196" />nassantu ete. <bold>Vinassantete</bold>ti vinassantu ete bhikkhūti attho. <bold>Tehī</bold>ti bhikkhūhi. <bold>Vadato</bold>ti vadantānaṃ. Sesesu uposathakaraṇesūti sambandho. ‘‘Dukkaṭāpattiyevā’’ti iminā <bold>ekā āpattī</bold>ti ettha atthapakaraṇādivasena dukkaṭāpattiyevāti dasseti.</paragraph>
<paragraph line="76"><bold>Pavāraṇakkhandhakepī</bold>ti <bold>pi</bold>saddo uposathakkhandhakaṃ apekkhati.</paragraph>
<paragraph line="77"><bold>Cammasaṃyuttepī</bold>ti cammena saṃyuttaṃ katvā desite khandhakepi, cammakkhandhakepīti attho. <bold>Pi</bold>saddo pavāraṇakkhandhakaṃ apekkhati. <bold>Bhesajjakkhandhakepī</bold>ti <bold>pi</bold>saddo cammakkhandhakaṃ apekkhati. <bold>Samantā</bold>ti aṅgajātassa samantato.</paragraph>
<paragraph line="78"><bold>Tatthā</bold>ti <pageBreak edition="M" number="0.0564" />kathinakkhandhake. <bold>Cīvarasaṃyutte</bold>ti cīvarakkhandhake.</paragraph>
<paragraph line="79"><bold>Campeyyake</bold>ti campeyyakkhandhake. <bold>Samuccayakkhandhakesupī</bold>ti pisaddo campeyyakkhandhakaṃ apekkhati.</paragraph>
<paragraph line="80">Samathakkhandhake imā dve āpattiyo hontīti yojanā. Eseva nayo sesesupi. <bold>Khuddakavatthuke</bold>ti khuddakavatthukkhandhake. <bold>Garubhaṇḍavissajjane</bold>ti garubhaṇḍassa vissajjane.</paragraph>
<paragraph line="81"><bold>Saṅghabhede</bold>ti saṅghabhedakkhandhake. ‘‘Samācāraṃ pucchissanti vutte vattakkhandhake’’ti iminā <bold>samācāra</bold>saddena vattakkhandhakaṃ gahetabbanti dasseti. <bold>Sā</bold>ti dukkaṭāpatti. ‘‘Tathā’’ti padena ‘‘ekā dukkaṭāpattiyevā’’ti padaṃ atidisati. ‘‘Pātimokkhaṭṭhapane’’ti iminā pāḷiyaṃ <bold>ṭhapanaṃ pucchissa</bold>nti ettha ‘‘pātimokkha’’ntiādipadassa lopaṃ dasseti. <bold>Pañcasatikasattasatikesū</bold>ti pañcasatikakkhandhakasattasatikakkhandhakesu. <bold>Āropito</bold>ti ettha rupadhātuyā dvikammikattā, nyādigaṇattā ca ‘‘dhammo’’ti padhānakammameva vuttaṃ, na ‘‘saṅgaha’’nti apadhānakammaṃ. Tena vuttaṃ ‘‘dhammo saṅgaha’’nti. <bold>Tatthā</bold>ti pañcasatikasattasatikesu.</paragraph>
<centered line="82">Iti khandhakapucchāvaṇṇanāya yojanā samattā.</centered>
<title line="83">Ekuttarikanayo</title>
<subhead line="84">Ekuttarikanayo ekakavāravaṇṇanā</subhead>
<paragraph line="85" number="321">Evaṃ <pageBreak edition="V" number="2.0197" />khandhakapucchāya vaṇṇanaṃ katvā idāni ekuttarikanayassa taṃ karonto āha ‘‘āpatti…pe… naye’’ti. Tattha ekuttarikanaye evaṃ vinicchayo veditabboti yojanā. ‘‘Cha āpattisamuṭṭhānānī’’ti iminā samuṭṭhānāni āpattiṃ karontīti atthena <bold>āpattikarā</bold>nāmāti dasseti. <bold>Etesa</bold>nti channaṃ āpattisamuṭṭhānānaṃ. <bold>Hī</bold>ti yasmā, āpajjatīti <pageBreak edition="M" number="0.0565" />sambandho. <bold>Sikkhāpade cā</bold>ti mātikāsikkhāpade ca. <bold>Lahukā āpattī</bold>ti ettha appasāvajjattā na lahukā nāma hoti, lahukena pana vinayakammenāti āha ‘‘lahukena vinayakammena visujjhanato’’ti. <bold>Pañcavidhā</bold>ti thullaccayādivasena pañcapakārā. <bold>Kenacī</bold>ti lahukena vā garukena vā kenaci ākārena. Saṃvijjati gihibhāvato avaseso samaṇabhāvo etissāti <bold>sāvasesā,</bold>paṭipakkhavasena <bold>anavasesā. Dve āpattikkhandhā</bold>ti pārājikasaṅghādisesavasena dve āpattikkhandhā.</paragraph>
<paragraph line="86">‘‘Karontī’’ti iminā <bold>antarāyikā</bold>ti ettha ṇikapaccayassa atthaṃ dasseti. Antarāyikā āpattiyo sabbathā antarāyikā hontīti āha ‘‘antarāyikaṃ āpannassāpī’’tiādi. Desetvā suddhipattassāti sambandho. <bold>Lokavajjā</bold>ti lokehi vajjetabbā. <bold>Paṇṇattivajjā</bold>ti bhagavato paṇṇattiyā vajjetabbā. <bold>Ya</bold>nti yaṃ āpattiṃ āpajjatīti sambandho. <bold>Karonto</bold>ti kiriyamānato. Ettha hi mānasaddassa antādeso. Iminā karaṇaṃ <bold>kiriya</bold>nti bhāvatthaṃ dasseti. <bold>Āpajjatī</bold>ti puggalo āpajjati. Sā āpatti kiriyato samuṭṭhitā nāmāti yojanā. Kā āpatti viyāti āha ‘‘pārājikāpatti viyā’’ti. Eseva nayo anantaravākyesupi.</paragraph>
<paragraph line="87"><bold>Pubbāpattī</bold>ti ettha pubbasaddo paṭhamatthoti āha ‘‘paṭhamaṃ āpannāpattī’’ti. ‘‘Āpannā’’ti padena majjhelopaṃ dasseti. <bold>Pacchā āpannāpattī</bold>ti vattabhedadukkaṭāpatti. <bold>Mūlavisuddhiyā</bold>ti mūle kāyaci āpattiyā amissattā visuddhiyā āpattiyā. Kurundiyaṃ vuttanti sambandho. <bold>Idampī</bold>ti <pageBreak edition="V" number="2.0198" />kurundiyaṃ vuttavacanampi. <bold>Pi</bold>saddena purimaṃ mahāaṭṭhakathāvacanaṃ apekkhati. <bold>Ekena pariyāyenā</bold>ti ekena kāraṇena.</paragraph>
<paragraph line="88"><bold>Yā</bold>ti āpatti, desitā hotīti sambandho. Ayaṃ desitā gaṇanūpikā nāmāti yojanā. Yā desitā hoti, ayaṃ agaṇanūpikā nāmāti yojanā. <bold>Saussāhenevā</bold>ti punapi āpajjissāmīti saha ussāheneva. <bold>Hī</bold>ti saccaṃ, yasmā vā. ‘‘Gaṇanaṃ na upetī’’ti <pageBreak edition="M" number="0.0566" />iminā gaṇanaṃ na upagacchatīti <bold>agaṇanūpikā</bold>ti vacanatthaṃ dasseti. Aṭṭhame vatthusmiṃ pūraṇeti sambandho. Idaṃ pāḷiyaṃ aṭṭhavatthukapūraṇavasena bhikkhunīnaṃ āgatattā bhikkhuniyo sandhāya vuttaṃ. Bhikkhūnampi dutiyapārājikaṭṭhāne labbhatiyeva.</paragraph>
<paragraph line="89"><bold>Thullavajjā</bold>ti ettha thullaṃ vajjaṃ etissāti thullavajjāti dassento āha ‘‘thulladose paññattā’’ti. Yā ca dhammikassa paṭissavassa asaccāpane āpatti atthi, sā ca gihipaṭisaṃyuttāti yojanā. <bold>Pañcānantariyakammāpattī</bold>ti pañcahi ānantariyakammehi āpannā pārājikāpatti. <bold>Sudinnattherādī</bold>ti ādisaddena dhaniyattherādayo saṅgaṇhāti. <bold>Ādikammiko</bold>ti ādikammaṃ karonto, tasmiṃ niyutto vā. <bold>Makkaṭisamaṇādī</bold>ti ādisaddena vajjiputtakādayo saṅgaṇhāti. Yo kadāci karahaci āpattiṃ āpajjati, so <bold>adhiccāpattiko</bold>nāmāti yojanā. Paratopi eseva nayo.</paragraph>
<paragraph line="90">‘‘Codetī’’ti iminā codetīti <bold>codako</bold>ti vacanatthaṃ dasseti. ‘‘Codito’’ti iminā coditabboti <bold>cudito,</bold>soyeva <bold>cuditako</bold>ti vacanatthaṃ dasseti. <bold>Pañcadasasū</bold>ti pātimokkhaṭṭhapanakkhandhake vuttesu pañcadasadhammesu. <bold>Tenā</bold>ti adhammacodakena, coditoti sambandho. Pātimokkhaṭṭhapanakkhandhake (cūḷava. 401) vutte sacce ca akuppe ca atiṭṭhantopi adhammacuditakoyeva nāma, so pana dhammacodakena coditeyeva kuppanto adhammacuditako nāma, adhammacodakena codite pana kuppantopi adhammacuditako nāma na hoti, tasmā idha na vutto. ‘‘Samannāgato’’ti iminā niyatā etassa santīti <bold>niyato</bold>ti vacanatthaṃ dasseti.</paragraph>
<paragraph line="91">Āpajjituṃ bhabbāti <bold>bhabbāpattikā</bold>. Kenaci kammena akatopi anukkhittakoyeva nāma, so pana ukkhittakoti saṅkābhāvato idha na vutto. <bold>Aya</bold>nti tajjanīyādikammakato bhikkhu. <bold>Hī</bold>ti yasmā, na kopetīti sambandho. <bold>Liṅgadaṇḍakammasaṃvāsanāsanāhī</bold>ti liṅganāsanena <pageBreak edition="M" number="0.0567" />ca daṇḍakammanāsanena ca saṃvāsanāsanena ca. <bold>Yenā</bold>ti bhikkhunā. <bold>So</bold>ti nānāsaṃvāsako. Dvinnaṃ nānāsaṃvāsakānaṃ <pageBreak edition="V" number="2.0199" />viseso heṭṭhā (pāci. aṭṭha. 428) vuttoyeva. Ṭhapanaṃ jānitabbanti ettha kiṃ ṭhapanaṃ nāmāti āha ‘‘pātimokkhaṭṭhapana’’nti.</paragraph>
<centered line="92">Iti ekakavāravaṇṇanāya yojanā samattā.</centered>
<subhead line="93">Ekuttarikanayo dukavāravaṇṇanā</subhead>
<paragraph line="94" number="322">Dukesu acittakā āpattīti sambandho. <bold>Bhūtārocanāpattī</bold>ti pācittiyāpatti. <bold>Abhūtārocanāpattī</bold>ti pārājikathullaccayāpatti. <bold>Padasodhammādikā</bold>tiādisaddena uttarichapañcavācā saṅgahitā. <bold>Mañcapīṭhādīna</bold>ntiādisaddena bhisiādayo saṅgaṇhāti. <bold>Anāpucchāgamanādīsū</bold>ti ādisaddena anuddharitvā gamanaṃ saṅgaṇhāti. <bold>Sapuggalo</bold>ti so attasaṅkhāto puggalo sapuggalo. <bold>Parapuggalo</bold>ti paro puggalo parapuggalo. <bold>Garuka</bold>nti saṅghādisesaṃ. <bold>Lahuka</bold>nti pācittiyaṃ. Puna <bold>garuka</bold>nti pārājikaṃ. Puna <bold>lahuka</bold>nti pācittiyameva.</paragraph>
<paragraph line="95"><bold>Aṅgulimattampī</bold>ti <bold>pi</bold>saddena kesaggamattampīti atthaṃ sampiṇḍeti. <bold>Ta</bold>nti mañcapīṭhaṃ. Gamiyo āpajjati nāmāti sambandho.</paragraph>
<paragraph line="96">‘‘Ādiyanto āpajjati nāmā’’tiādinā <bold>atthāpatti ādiyanto āpajjatī</bold>ti pāḷiyaṃ ādiyanto hutvā āpajjati āpatti atthīti yojanānayaṃ dasseti. Evañhi sati <bold>‘‘āpajjatī’’</bold>ti ākhyātapadaṃ ‘‘atthī’’ti kiriyantaraṃ apekkhitvā kattā hotīti daṭṭhabbaṃ. Atha vā ādiyanto puggalo yaṃ āpattiṃ āpajjati, sā āpatti atthīti yojanā. Eseva nayo aññesupi. <bold>Mūgabbatādīnī</bold>ti ādisaddena govatakukkuravatādīni saṅgaṇhāti. Pārivāsikādayo āpajjantīti sambandho. Tajjanīyādikammakatā vā puggalāti yojanā. <bold>Asamādiyantā</bold><pageBreak edition="M" number="0.0568" /><bold>āpajjantī</bold>ti asamādiyantā hutvā āpajjanti. <bold>Te</bold>ti puggale. <bold>Karonto āpajjati nāmā</bold>ti karonto hutvā āpajjati nāmāti yojanā. Evaṃ <bold>dento āpajjati nāmā</bold>tiādīsupi.</paragraph>
<paragraph line="97"><bold>Ekarattachārattasattāhadasāhamāsātikkamesū</bold>ti ‘‘ekarattampi ticīvarena vippavaseyyā’’ti (pārā. 475-476) ca ‘‘chārattaparamaṃ tena bhikkhunā tena cīvarena vippavasitabba’’nti (pārā. 653) ca ‘‘sattāhaparamaṃ sannidhikārakaṃ paribhuñjitabba’’nti <pageBreak edition="V" number="2.0200" />(pārā. 622-623) ca ‘‘dasāhaparamaṃ atirekacīvaraṃ dhāretabba’’nti (pārā. 462-463) ca ‘‘māsaparamaṃ nikkhipitabba’’nti (pārā. 499-500) ca vuttakālātikkamesu.</paragraph>
<paragraph line="98">Imaṃ pana āpattiṃ āpajjati nāmāti sambandho.</paragraph>
<paragraph line="99"><bold>Yasmiṃ pakkhe nisinno</bold>ti yasmiṃ pakkhe sayaṃ nisinno. <bold>Tesa</bold>nti attano pakkhe nisinnānaṃ, nānāsaṃvāsakanti sambandho. <bold>Yesa</bold>nti sakapakkhe nisinnānaṃ. <bold>Kammaṃ kopetī</bold>ti nānāsaṃvāsakattā kammaṃ kopeti. <bold>Itaresa</bold>nti parapakkhe nisinnānaṃ. Hatthapāsaṃ anāgatattā kammaṃ kopetīti yojanā. ‘‘Eseva nayo’’ti vuttavacanaṃ vitthārento āha <bold>‘‘yesaṃ hī’’</bold>tiādi. <bold>Yesa</bold>nti sakapakkhe vā parapakkhe vā nisinnānaṃ yesaṃ bhikkhūnaṃ. <bold>So</bold>ti bhikkhu. <bold>Āpajjitabbato</bold>ti āpajjitabbabhāvato. Iminā puggalena chahi samuṭṭhānehi āpajjitabbāti <bold>āpattiyo</bold>ti vacanatthaṃ dasseti. <bold>Kammena vā salākaggāhena vā</bold>ti ettha uddeso kamme lakkhaṇahāranayena saṅgahaṃ gacchati, vohārānussāvanā salākaggāheti dassento āha <bold>‘‘uddeso ceva…pe… eka’’</bold>nti. <bold>Pubbabhāgā</bold>ti saṅghabhedassa pubbabhāge pavattā. <bold>Pamāṇa</bold>nti saṅghabhedassa kāraṇaṃ.</paragraph>
<paragraph line="100"><bold>Addhānahīno nāmā</bold>ti ettha addhānasaddo kālapariyāyoti āha ‘‘ūnavīsativasso’’ti. <bold>Theyyasaṃvāsakādayo</bold>tiādisaddena titthiyapakkantakabhikkhunīdūsakapañcānantariyā saṅgahetabbā. Aṭṭha abhabbapuggalā <pageBreak edition="M" number="0.0569" />karaṇadukkaṭakā nāma hontīti yojanā. Ettha kattabbanti <bold>karaṇaṃ,</bold>kammaṃ, duṭṭhu kattabbanti <bold>dukkaṭaṃ,</bold>kammameva. Karaṇaṃ dukkaṭametassāti <bold>karaṇadukkaṭako</bold>. Visesanaparanipāto ‘‘agyāhito’’tiādīsu viya. Tadevatthaṃ dassento āha ‘‘dukkaṭakiriyā’’tiādi. <bold>No ca yācatī</bold>ti ettha yācadhātuyā padhānakammaṃ dassento āha ‘‘upasampada’’nti, ‘‘saṅgha’’nti apadhānakammamānetabbaṃ. <bold>Tepiṭako</bold>ti tipiṭakaṃ vācuggatavasena dhārako. <bold>Āṇāyapī</bold>ti pisaddo ‘‘matenapī’’ti atthaṃ sampiṇḍeti. <bold>Yācantassevā</bold>ti nissayaṃ ācariyaṃ yācantasseva. Yaṃ vatthuṃ ajjhācaranto āpattiṃ āpajjati, taṃ vatthu <bold>sātisāraṃ</bold>nāmāti yojanā.</paragraph>
<paragraph line="101"><bold>Upaghātikā</bold>ti ettha upahanantīti upaghātā, teyeva upaghātikāti dassento āha ‘‘upaghātā’’ti. <bold>Tatthā</bold>ti dvīsu upaghātikesu. <bold>Dve venayikā</bold>ti ettha vinayena siddhā <bold>venayikā</bold>ti dassento āha ‘‘vinayasiddhā’’ti. ‘‘Dve atthā’’ti iminā ṇikasaddassa sarūpaṃ dasseti <pageBreak edition="V" number="2.0201" />. Paññattānulomaṃ nāma daṭṭhabbanti sambandho. <bold>Paccayaghāto</bold>ti paccayassa ghāto. Iminā <bold>setughāto</bold>ti ettha setusaddo paccayavācakoti dasseti. <bold>Cittassāpī</bold>ti pisaddo pageva kāyavācānanti dasseti. <bold>Itipī</bold>ti pisaddo dutiyatthasampiṇḍano. ‘‘Pamāṇenā’’ti iminā <bold>mattakāritā</bold>ti ettha mattasaddo pamāṇatthoti dasseti. ‘‘Karaṇa’’nti iminā <bold>kāritā</bold>ti taddhitabhāvaṃ kitabhāvena dasseti sabhāgattā. <bold>Kāyadvārika</bold>nti kāyadvāre pavattaṃ āpattiṃ. Iminā <bold>āpajjatī</bold>ti padassa kammaṃ dasseti. <bold>Kāyeneva vuṭṭhātī</bold>ti kāyasāmaggiyā dānattā kāyeneva vuṭṭhāti. <bold>Sīsamakkhanādī</bold>ti ādisaddena pādamakkhanādiṃ saṅgaṇhāti.</paragraph>
<paragraph line="102"><bold>Ta</bold>nti bhāraṃ. ‘‘Nittharituṃ vīriyaṃ ārabhatī’’ti iminā vahanākāraṃ dasseti. Thero samānoti yojanā. Navahanākāraṃ dassento āha ‘‘anujānāmī’’tiādi. ‘‘Kukkuccāyitvā karotī’’ti iminā kukkuccasaddassa <pageBreak edition="M" number="0.0570" />nāmadhātuṃ dasseti. ‘‘Divā ca ratto cā’’ti iminā abhiṇhaṃ āsavavaḍḍhanaṃ dasseti. <bold>Tattha tatthā</bold>ti tesu tesu vibhaṅgakkhandhakesu.</paragraph>
<centered line="103">Iti dukavāravaṇṇanāya yojanā samattā.</centered>
<subhead line="104">Ekuttarikanayo tikavāravaṇṇanā</subhead>
<paragraph line="105" number="323">Tikesu bhagavati tiṭṭhante yaṃ āpattiṃ āpajjati, sā āpatti atthīti yojanā. <bold>Sabbatthā</bold>ti sabbesu padesu. Vitthāraṃ dassento āha ‘‘tatthā’’tiādi. Tattha <bold>tatthā</bold>ti tikesu, vitthāro evaṃ veditabboti yojanā. <bold>Lohituppādāpattī</bold>ti anulomapārājikāpatti. ‘‘Āvusovādenā’’ti ‘‘āvuso’’ti vohārena. <bold>Vo</bold>ti tumhehi.</paragraph>
<paragraph line="106"><bold>Kāle</bold>ti purebhattakāle. <bold>Vikāle</bold>ti pacchābhattakāle. Avasesaṃ āpattinti sambandho. <bold>Dasavassomhī</bold>ti ahaṃ dasavasso amhi. <bold>Navo</bold>ti pañcavassaaparipuṇṇo. <bold>Majjhimo</bold>ti pañcavassato paṭṭhāya yāva dasavassaaparipuṇṇo. <bold>Kusalacitto āpajjatī</bold>ti kusalacitto hutvā āpajjati. <bold>Abyākatacitto</bold>ti supantassa bhavaṅgacittaṃ sandhāya vuttaṃ. <bold>Ya</bold>nti āpattiṃ. <bold>Sabba</bold>nti āpattiṃ, āpajjatīti sambandho. Dukkhavedanāsamaṅgī hutvā āpajjatīti yojanā. <bold>Ya</bold>nti āpattiṃ.</paragraph>
<paragraph line="107"><bold>Tayo paṭikkhepā</bold>ti ettha paṭikkhepassa sāmikaṃ dassento āha ‘‘buddhassa bhagavato’’ti. <bold>Kilesasallekhanakapaṭipattiyā</bold>ti <pageBreak edition="V" number="2.0202" />kilesaṃ sallikhati tanuṃ karotīti kilesasallekhanakā, sāyeva paṭipatti kilesasallekhanakapaṭipatti, tāya.</paragraph>
<paragraph line="108">Parisaṃ upaṭṭhāpento bāloti sambandho. Parisaṃ upaṭṭhāpento paṇḍito cāti sambandho. Avasesaṃ āpattinti yojanā. <bold>Kāḷe</bold>ti kāḷapakkhe. <bold>Juṇhe</bold>ti juṇhapakkhe.</paragraph>
<paragraph line="109"><bold>Kattikapuṇṇamāsiyā</bold>ti <pageBreak edition="M" number="0.0571" />pacchimakattikapuṇṇamāsiyā. Kurundiyaṃ vuttanti sambandho. Suvuttakāraṇaṃ dassento āha ‘‘cātumāsa’’ntiādi. <bold>Hī</bold>ti yasmā, pariyesanto ca nivāsento ca bhikkhūti yojanā.</paragraph>
<paragraph line="110"><bold>Vatthu</bold>nti methunadhammādivatthuṃ.</paragraph>
<paragraph line="111">Paṭicchādeti etāyāti <bold>paṭicchādī</bold>ti karaṇatthopi yujjati. Vitthāraṃ dassento āha ‘‘dvāraṃ pidahitvā’’tiādi. <bold>Etadevā</bold>ti parikammameva. <bold>Ubhayatthā</bold>ti ubhayesu jantāgharapaṭicchādiudakapaṭicchādīsu. <bold>Sabba</bold>nti akhilaṃ parikammādiṃ. <bold>Niyyantī</bold>ti nilīyitvā yanti. Iminā <bold>vahantī</bold>ti ettha vahadhātu gatyatthoti dasseti. <bold>Abbhamahikādhūmarajarāhuvimutta</bold>nti abbhena ca mahikāya ca dhūmena ca rajena ca rāhunā ca vimuttaṃ. <bold>Tesū</bold>ti abbhādīsu. <bold>Tathā</bold>ti yathā candamaṇḍalaṃ virocati, tathā sūriyamaṇḍalaṃ.</paragraph>
<paragraph line="112">Karaṇīyena hutvāti sambandho.</paragraph>
<paragraph line="113"><bold>Kappento</bold>ti karonto. Āgantuko āpajjatīti sambandho. <bold>Anajjhiṭṭho</bold>ti anajjhesito hutvāti sambandho. Tiṇavatthārakasamathe <bold>kāyena vuṭṭhāti</bold>kāyasāmaggiyā dānattā.</paragraph>
<paragraph line="114"><bold>Āgāḷhāya ceteyyā</bold>ti āgāḷhasaddo daḷhapariyāyoti āha ‘‘daḷhabhāvāyā’’ti. Ā bhuso gāhiyate <bold>āgāḷho,</bold>gāḷho bāḷho daḷhoti atthato ekaṃ. <bold>Ceteyyā</bold>ti pakappeyya. <bold>Na pūrayato</bold>ti na pūrayantassa. <bold>Alajjī ca hoti bālo ca apakatatto cā</bold>ti ettha bālamattaapakatattamattena kammaṃ na kātabbaṃ, āpattivaseneva pana kātabbanti dassento āha ‘‘bālo’’tiādi. Tattha bālo na jānātīti sambandho. <bold>Aya</bold>nti bālo. <bold>Ettāvatā</bold>ti ettakena ajānanamattena. Bālabhāvamūlakaṃ āpattinti sambandho. <bold>Dve āpattikkhandhe</bold>ti pārājikasaṅghādisesavasena <pageBreak edition="V" number="2.0203" />dve āpattirāsayo. <bold>Tesa</bold>nti tiṇṇaṃ puggalānaṃ, kātabbanti sambandho.</paragraph>
<paragraph line="115"><bold>Kāyiko davo nāmā</bold>ti kāyiko parihāso nāma. <bold>Mukhālambarakaraṇādibhedo</bold>ti mukhena ālambaranāmakatūriyakiccassa karaṇādibhedo <pageBreak edition="M" number="0.0572" />. <bold>Dvīhipi dvārehī</bold>ti kāyavacīvasena dvīhipi dvārehi. <bold>Kāyadvāre paññattasikkhāpadavītikkamo</bold>ti kāyadvāre paññattassa kāyasaṃsaggādisikkhāpadassa vītikkamo. <bold>Vacīdvāre paññattasikkhāpadavītikkamo</bold>ti vacīdvāre paññattassa duṭṭhullavācādisikkhāpadassa vītikkamo. <bold>Kāyikena upaghātikenā</bold>ti ettha upaghātikaṃ nāma asikkhananti āha ‘‘asikkhanenā’’ti. Kasmā asikkhanaṃ upaghātaṃ nāmāti āha ‘‘yo hī’’tiādi. Tattha <bold>yo</bold>ti puggalo. <bold>Ta</bold>nti kāyadvāre paññattasikkhāpadaṃ. <bold>Na</bold>nti evameva. Hi yasmā upaghātetīti sambandho. Vejjakammena samannāgatoti sambandho. Sāsanauggahaṇaārocanādinā vācasikena micchājīvenāti yojanā.</paragraph>
<paragraph line="116"><bold>‘‘Mā bhaṇḍanaṃ karī’’</bold>ti iminā ‘‘mā’’ti paṭisedhassa ‘‘karī’’ti pāṭhasesena sambandhitabbabhāvaṃ dasseti. <bold>Na voharitabba</bold>nti ettha vipubbaavapubba-haradhātu kathanatthoti āha ‘‘na kiñci vattabba’’nti. <bold>Hī</bold>ti saccaṃ. <bold>Bījanaggāhādike</bold>ti ādisaddena dhammajjhesanādiṃ saṅgaṇhāti. <bold>Okāsakammaṃ kārentassā</bold>ti ettha ‘‘okāsa’’nti ca ‘‘okāsakamma’’nti ca sadisanti āha ‘‘okāsaṃ kārentassā’’ti. <bold>Na ādātabba</bold>nti na gaṇhitabbaṃ. Tamevatthaṃ dassento āha ‘‘yattha gahetvā’’tiādi.</paragraph>
<paragraph line="117"><bold>Ya</bold>nti vinayaṃ. <bold>So</bold>ti bhikkhu. <bold>So</bold>ti vinayo. <bold>Tassā</bold>ti bhikkhussa. <bold>Ida</bold>nti kammaṃ. <bold>Aññaṃ pucchā</bold>ti mayā aññaṃ bhikkhuṃ pucchāhīti yojanā. <bold>Itī</bold>ti evaṃ. <bold>So</bold>ti tīhaṅgehi samannāgato bhikkhu. <bold>Assā</bold>ti tīhaṅgehi samannāgatassa. Na <bold>sākacchitabbo</bold>ti na saha kathetabbo.</paragraph>
<paragraph line="118">‘‘Laddhi’’nti iminā <bold>idamappahāyā</bold>ti ettha idaṃsaddassa visayaṃ dasseti. ‘‘Avijahitvā’’ti iminā hādhātu tvāpaccayoti dasseti. <bold>Suddhaṃ brahmacāri</bold>nti ettha sabbathā kilesasuddho khīṇāsavova gahetabboti āha ‘‘khīṇāsavaṃ bhikkhu’’nti. ‘‘Pātabyabhāva’’nti iminā <bold>pātabyata</bold>nti ettha tāpaccayo bhāvatthe hotīti dasseti. ‘‘Paṭisevana’’nti iminā pātabyasaddo yathākāmaparibhuñjanatthoti dasseti <pageBreak edition="M" number="0.0573" />. <bold>Gativisodhana</bold>nti duggatito sugatiyā visujjhanaṃ <pageBreak edition="V" number="2.0204" />. ‘‘Akusalāni ceva mūlāni cā’’ti iminā akusalasaddassa ca mūlasaddassa ca tulyādhikaraṇabhāvaṃ dasseti. Tasmā akusalasaṅkhātāni mūlāni <bold>akusalamūlānī</bold>ti tulyādhikaraṇasamāso kātabbo. <bold>Duccaritānī</bold>ti ettha dusaddassa duṭṭhuvirūpatthabhāvaṃ dassento āha ‘‘duṭṭhu caritāni, virūpāni vā caritānī’’ti. <bold>Virūpānī</bold>ti vikārasabhāvāni. ‘‘Karaṇabhūtenā’’ti iminā ‘‘kattubhūtenā’’ti atthaṃ paṭikkhipati. <bold>Tattha tatthā</bold>ti tasmiṃ tasmiṃ khandhake.</paragraph>
<centered line="119">Iti tikavāravaṇṇanāya yojanā samattā.</centered>
<subhead line="120">Ekuttarikanayo catukkavāravaṇṇanā</subhead>
<paragraph line="121" number="324">Catukkesu evaṃ vinicchayo veditabboti yojanā. <bold>Tiṇavatthārakasamathaṭṭhāna</bold>nti tiṇavatthārakasamathena adhikaraṇavūpasamitaṭṭhānaṃ. <bold>Parassa kammavācāyā</bold>ti parassa karaṇabhūtāya kammavācāya. <bold>Tato</bold>ti catukkato. <bold>Paresū</bold>ti aññesu catukkesu evamattho veditabboti yojanā. <bold>Tamevā</bold>ti kāyadvārikameva. Puna <bold>tamevā</bold>ti vacīdvārikameva. Āpajjitabbāpattiñca sahāgāraseyyāpattiñcāti yojanā. <bold>Jagganto</bold>ti jāgaranto.</paragraph>
<paragraph line="122"><bold>Acittako āpajjati nāmā</bold>ti ‘‘acittako bhikkhu āpajjati nāmā’’ti vā ‘‘acittako hutvā āpajjati nāmā’’ti vā yojanā kātabbā. <bold>Sabhāga</bold>nti vatthusabhāgaṃ. <bold>Tañcā</bold>ti aññataraṃ tañca āpattiṃ. <bold>Itī</bold>ti evaṃ.</paragraph>
<paragraph line="123"><bold>Kammenā</bold>ti samanubhāsanakammena. <bold>Kammena vuṭṭhātī</bold>ti kammena eva vuṭṭhāti.</paragraph>
<paragraph line="124"><bold>So</bold>ti gihiparikkhāro, āhaṭo hotīti sambandho. <bold>Avāpuraṇa</bold>nti kuñcikaṃ. <bold>Anto</bold>ti bhaṇḍāgārassa anto.</paragraph>
<paragraph line="125"><bold>Sammukhā</bold><pageBreak edition="M" number="0.0574" /><bold>vuṭṭhātī</bold>ti sammukhā eva vuṭṭhāti.</paragraph>
<paragraph line="126">Sayitāya eva bhikkhuniyāti yojanā. <bold>Ida</bold>nti sahāgāraseyyāpattiṃ, paṭiccāti sambandho. <bold>Eta</bold>nti ‘‘liṅgapātubhāvenā’’ti vacanaṃ, vuttanti sambandho. <bold>Ubhinnampī</bold>ti bhikkhubhikkhunīnampi <pageBreak edition="V" number="2.0205" />. <bold>Liṅgapaṭilābhenā</bold>ti itthiliṅgapaṭilābhena. <bold>Paṭhama</bold>nti ādikappakāle. ‘‘Paṭhamaṃ uppannavasenā’’ti iminā pure uppannaṃ <bold>purima</bold>nti vacanatthaṃ dasseti. ‘‘Seṭṭhabhāvenā’’ti iminā purabhāvena seṭṭhabhāvena uppannaṃ <bold>purima</bold>nti vacanatthaṃ dasseti. ‘‘Purisaliṅga’’nti iminā imapaccayassa sarūpaṃ dasseti. <bold>Purisakuttapurisākārādī</bold>ti ādisaddena purisanimittādayo saṅgaṇhāti. Yāni chacattālīsa sikkhāpadānīti yojanā. Iminā vuttanayānusārena dutiyacatukkepi attho veditabbo. <bold>Tehī</bold>ti tiṃsādhikehi satasikkhāpadehi.</paragraph>
<paragraph line="127"><bold>Mahāpadesā</bold>ti vinaye (mahāva. 305) āgatā mahāpadesā. Kasmā mahāpadesā ‘‘sāmukkaṃsā’’ti vuccantīti āha <bold>‘‘te hī’’</bold>tiādi. Tattha <bold>te</bold>ti cattāro mahāpadesā, vuccantīti sambandho. ‘‘Saya’’nti iminā <bold>sāmukkaṃsā</bold>ti ettha saṃsaddassa sayamatthaṃ dasseti. ‘‘Ukkhipitvā’’ti iminā <bold>ukkaṃsa</bold>saddo ukkhipanatthoti dasseti. ‘‘Ṭhapitattā’’ti iminā sayaṃ ukkaṃsitvā ṭhapitā <bold>sāmukkaṃsā</bold>ti vacanatthaṃ dasseti. ‘‘Ajjhoharaṇīyaparibhogā’’ti iminā bāhiraparibhogaṃ nivatteti. <bold>Udakaṃ panā</bold>ti kenaci asaṃsaggaṃ pasannodakaṃ pana. <bold>Kāle</bold>ti sappadaṭṭhakāle. ‘‘Pañca vā dasa vā sīlānī’’ti iminā pañca vā dasa vā sīlāni upāsakasīlanti dasseti.</paragraph>
<paragraph line="128"><bold>Tattha cā</bold>ti vihāre ca. <bold>Ubhopī</bold>ti āgantukāvāsikavasena ubhopi. <bold>Asādhāraṇa</bold>nti dvīhi asādhāraṇaṃ. <bold>Āpatti</bold>nti bhikkhunīhiyeva sādhāraṇaṃ āpattiṃ. <bold>Gamiyacatukkepī</bold>ti <bold>pi</bold>saddo āgantukacatukkaṃ apekkhati. <bold>Vatthunānattatāvā</bold>ti methunādivatthunānattatā eva. <bold>Hī</bold>ti saccaṃ, yasmā vā. <bold>Sā</bold>ti āpatti. <bold>Tathā</bold>ti yathā kāyasaṃsagge, tathā lasuṇakhādaneti yojanā. <bold>Etthā</bold>ti vatthunānattatādicatukke <pageBreak edition="M" number="0.0575" />. <bold>Cattāri pārājikānī</bold>ti bhikkhupātimokkhe āgatāni. Visuṃ āpajjantesupi eseva nayoti sambandho.</paragraph>
<paragraph line="129"><bold>Purimacatukke</bold>ti vatthunānattatādicatukke. Yo paṭhamo pañhoti yojanā. <bold>Idhā</bold>ti vatthusabhāgatādicatukke. <bold>Yo cā</bold>ti yo ca pañho. <bold>Tatthā</bold>ti vatthunānattatādicatukke. Tatiyacatutthesu pañhesūti sambandho.</paragraph>
<paragraph line="130">‘‘Saddhivihārikassā’’ti padaṃ ‘‘kattabba’’iti pade sampadānaṃ.</paragraph>
<paragraph line="131"><bold>Garuka</bold>nti pārājikaṃ. <bold>Lahuka</bold>nti thullaccayaṃ vā dukkaṭaṃ vā.</paragraph>
<paragraph line="132">Aṭṭhannaṃ <pageBreak edition="V" number="2.0206" />bhikkhunīnaṃ paṭipāṭiyā nisīditabbato vuttaṃ ‘‘navamabhikkhunito’’ti. <bold>Paccuṭṭhānārahā</bold>ti paṭimukhaṃ upaṭṭhātuṃ arahā. <bold>Avisesena cā</bold>ti ‘‘bhikkhū’’ti vā ‘‘bhikkhunī’’ti vā visesa, makatvā sāmaññena ca. ‘‘Āsanārahacatukkassā’’ti padaṃ ‘‘paṭhamapada’’nti pade avayavisambandho.</paragraph>
<paragraph line="133"><bold>Asādhāraṇa</bold>nti bhikkhūhi asādhāraṇaṃ. <bold>Vikāle kappatī</bold>ti tadahuvikāle kappati. <bold>Kālātīta</bold>nti kālayāmasattahātītaṃ. Yāvakālikādittayañca akappiyamaṃsañca uggahitakañca apaṭiggahitakañcāti yojanā.</paragraph>
<paragraph line="134">Guṇaṅguṇūpāhanañca dhuvanhānañca cammattharaṇañca guṇaṅguṇūpāhanadhuvanhānacammattharaṇāni. <bold>Imāni cattārī</bold>ti pañcavaggena gaṇena upasampadadānādīni. <bold>Idhā</bold>ti paccantimesu janapadesu. <bold>Idhā</bold>ti majjhimesu. <bold>Ida</bold>nti catubbidhaṃ vatthu. <bold>Dīpetumpī</bold>ti dīpanampi. Tuṃpaccayo hi katvatthajotako. Eseva nayo <bold>dīpetuṃ panā</bold>ti etthāpi. Sesaṃ anuññātakanti sambandho. <bold>Ubhayatthapī</bold>ti paccantimamajjhimavasena ubhayatthāpi.</paragraph>
<paragraph line="135">Chandapārisuddhiakkhānaṃ ekaṃ katvā <bold>‘‘cattāro’’</bold>ti vuttaṃ. <bold>Cattāro pubbakiccā</bold>ti liṅgavipallāso, ‘‘cattāri pubbakiccānī’’ti hi attho. Evaṃ vuttāni imāni cattārīti sambandho. Evaṃ āgatā sammutiyoti sambandho. <bold>Sabbatthā</bold>ti sabbesu catukkesu.</paragraph>
<centered line="136">Iti catukkavāravaṇṇanāya yojanā samattā.</centered>
<subhead line="137">Ekuttarikanayo pañcakavāravaṇṇanā</subhead>
<paragraph line="138" number="325">Pañcakesu <pageBreak edition="M" number="0.0576" />‘‘pañca puggalā niyatā’’ti etaṃ ānantariyānameva gahaṇanti yojanā. Pañca chedana kā āpattiyo nāma veditabbāti sambandho. Yā vikappanā vuttāti yojanā. <bold>Ussaṅkito</bold>ti uṭṭhahitvā saṅkito. <bold>Parisaṅkito</bold>ti punappunaṃ saṅkito. Akuppo arahattaphalasaṅkhāto dhammo imassāti <bold>akuppadhammo,</bold>khīṇāsavo. Khīṇāsavo samānopi ussaṅkito ceva parisaṅkito cāti yojanā. <bold>Pariharitabbā</bold>ti apanetabbā. <bold>Hī</bold>ti saccaṃ, yasmā vā. <bold>Etesū</bold>ti agocaresu. <bold>Thūpacīvara</bold>nti ettha thūpaṃ parikkhipitvā kataṃ cīvaraṃ thūpacīvaranti dassento āha ‘‘vammika’’ntiādi. Vammiko hi thūpayati uddhaṃ ārohatīti <bold>thūpo</bold>ti vuccati <pageBreak edition="V" number="2.0207" />. <bold>Nhānaṭṭhāne</bold>ti sabbesaṃ nhānaṭṭhāne. Tañhi udakena kāyaṃ abhisiñcati etthāti <bold>abhiseka</bold>nti vuccati. Abhiseke chaḍḍitaṃ <bold>ābhisekikaṃ,</bold>cīvaraṃ. Tena vuttaṃ ‘‘chaḍḍitacīvara’’nti. <bold>Bhatapaṭiyābhata</bold>nti ettha bharadhātuyā posanatthaṃ paṭikkhipitvā dhāraṇatthaṃ dassento āha ‘‘susānaṃ netvā puna ānītaka’’nti. Tattha ‘‘susāna’’nti iminā kammaṃ dasseti, ‘‘punā’’ti iminā paṭisaddassa atthaṃ dasseti. Imehi padehi susānaṃ bhataṃ hutvā gehaṃ paṭiābharitabbanti <bold>bhatapaṭiyābhata</bold>nti vacanatthaṃ dasseti, yakāro padasandhikaro. Pāḷiyaṃ, aṭṭhakathāyañca potthakesu ‘‘gatapaṭiyāgata’’nti kaṇṭhajatatiyakkharena pāṭho atthi, so asundaro.</paragraph>
<paragraph line="139">Kāyo paṭhamaṃ, vācā dutiyaṃ, kāyavācā tatiyaṃ, idaṃ sandhāya <bold>‘‘tatiyenā’’</bold>ti vuttaṃ. <bold>Tatthevā</bold>ti antarapeyyāle eva.</paragraph>
<paragraph line="140"><bold>Adinna</bold>nti ettha akārassa nakāriyabhāvañca tapaccayassa kammavācakabhāvañca dassento āha ‘‘aññena na dinna’’nti. Tattha ‘‘aññenā’’ti iminā tapaccayassa kammavācakabhāvaṃ dasseti, nakārena akārassa kāriyaṃ dasseti. Kena kāraṇena aviditanti āha ‘‘paṭiggaṇhāmīti cetanāya abhāvenā’’ti. <bold>Avidita</bold>nti apākaṭaṃ. <bold>Naṭasamajjādidāna</bold>nti naṭasamajjādīnaṃ <pageBreak edition="M" number="0.0577" />sabbesaṃ dānaṃ. <bold>Usabhavissajjana</bold>nti usabhassa vissajjanaṃ. Idaṃ upalakkhaṇavasena vuttaṃ. Sabbāsampi pana manussāmanussānaṃ itthīnaṃ methunarativasena purisānaṃ dānampi gahetabbaṃ. <bold>Itthidāna</bold>nti etthāpi yāsaṃ kāsañci itthīnaṃ yesaṃ kesañci purisānaṃ dānaṃ gahetabbaṃ. <bold>Paṭibhānacittakammadāna</bold>nti methunasevanapaṭibhānacittakammadānaṃ. <bold>Lokassā</bold>ti lokena. <bold>Kathetukamyatā</bold>ti kathetukāmatā. ‘‘Na suppaṭivinodayā’’ti iminā dukkhena paṭivinodetabbāti <bold>duppaṭivinodayā,</bold>paṭivinodetuṃ na sukarāti dasseti. <bold>Upāyenā</bold>ti yuttiyā.</paragraph>
<paragraph line="141">Phussadevatthero aṭṭhāsi kirāti sambandho. <bold>Ekaṃsa</bold>nti bhummatthe cetaṃ upayogavacanaṃ. Ekasmiṃ aṃseti hi attho. <bold>Buddhārammaṇa</bold>nti buddhaguṇārammaṇaṃ. <bold>Māro</bold>ti devaputtamāro, gatoti sambandho. <bold>Gomaya</bold>nti gomīḷhaṃ. <bold>Jaraggavo</bold>ti jaragoṇo. <bold>Tādisamevā</bold>ti gomayavippakiraṇasabhāvameva. <bold>Vippakāra</bold>nti visesapakārena karaṇaṃ. <bold>Vaṅkapāda</bold>nti kuṭilapādaṃ. <bold>Parikasanto</bold>ti paricchedaṃ katvā vilekhanto. <bold>Vigacchapuriso</bold>ti vikāraṃ, virūpaṃ vā gatapuriso. ‘‘Vibhacchapuriso’’tipi pāṭho, visesena sobhaṇaṃ bhakkhapurisoti attho. Ayameva pāṭho abhidhānādīsu (abhidhānappadīpikāyaṃ 102 gāthāyaṃ) dissati. <bold>Samantā</bold>ti kaṭaandhakāravihārassa <pageBreak edition="V" number="2.0208" />samantato. Māro siyā nu khoti yojanā. Na asakkhiṃ iti āhāti yojanā. <bold>Diṭṭhapubbo</bold>ti pubbe diṭṭho. <bold>Mahānubhāvo</bold>ti deviddhiyā mahānubhāvo. <bold>Iṅghā</bold>ti uyyojanatthe nipāto, uyyojemīti attho. <bold>Attabhāva</bold>nti tava attabhāvaṃ. <bold>Tādisaṃ rūpa</bold>nti buddhassa bhagavato attabhāvasadisaṃ rūpaṃ. <bold>Taṃsarikkhaka</bold>nti tena rūpena sadisaṃ. Patirūpameva sadisaṭṭhena <bold>patirūpakaṃ,</bold>na ekaṃsasadisaṃ rūpaṃ kiñci sadisarūpanti attho. <bold>Sakattabhāva</bold>nti sassa eso sako, soyeva attabhāvo sakattabhāvo, taṃ. <bold>Aya</bold>nti māro. <bold>Katha</bold>nti <pageBreak edition="M" number="0.0578" />kena kāraṇena bhagavā na sobhati nu kho, sobhatiyevāti attho. Tadeva samatthetuṃ vuttaṃ ‘‘sabbaso vītarāgadosamoho’’ti. <bold>Vañcitomhī</bold>ti ahaṃ vañcito amhi. <bold>Kiṃ atthī</bold>ti kiṃ nāma atthi, mama vañcanacittaṃ natthīti adhippāyo. Daharabhikkhu paṭilabhatītiādinā sambandhitabbaṃ.</paragraph>
<paragraph line="142">Daharabhikkhu aṭṭhāsīti sambandho. Saṅkārachaḍḍaniṃ pacchinti sambandho. Saṅkāraṃ chaḍḍeti imāyāti <bold>saṅkārachaḍḍanī</bold>. Tissadattatthero nāma pucchīti sambandho. <bold>Nāvāto</bold>ti potato. <bold>Pañhāsahassa</bold>nti samathavipassanākammaṭṭhānesu pucchāsahassaṃ. <bold>Pucchī</bold>ti daharaṃ pucchi. <bold>Paricchindī</bold>ti tasmiṃ divase kātabbavattaṃ niṭṭhapesīti attho. <bold>Yonakavisayato</bold>ti yonakalokato. <bold>Aṭṭha kappe anussarī</bold>ti cetiyaṅgaṇaṃ disvā cittassa pasīdanato pubbenivāsañāṇena aṭṭha kappe anussari.</paragraph>
<paragraph line="143">Eko bhikkhu gatoti sambandho. <bold>Devatā pupphahatthā aṭṭhaṃsū</bold>ti manussavesaṃ gahetvā aṭṭhaṃsu. Tena vuttaṃ ‘‘kataragāmavāsikātthā’’ti. Tumhe katarasmiṃ gāme vasanasīlā attha bhavathāti yojanā. <bold>Idhevā</bold>ti imasmiṃyeva ṭhāne. <bold>Ṭhitāmhā</bold>ti mayaṃ ṭhitā amhāti yojanā.</paragraph>
<paragraph line="144"><bold>Ayaṃ kathā</bold>ti ayaṃ vakkhamānakathā. Kiṃ amaccaputto pāsādiko nu khoti yojanā. <bold>Ne</bold>ti amaccaputtaabhayatthere. Ñātakā agamaṃsūti sambandho. Theramātāpi pahiṇīti sambandho. <bold>Pi</bold>saddena ñātake apekkhati. Pahiṇākāraṃ dassento āha ‘‘putto me’’tiādi. Amaccaputto ārūḷhoti sambandho. Abhayatthero āhāti sambandho. <bold>Tenā</bold>ti amaccaputtena. <bold>Yugaggāha</bold>nti yugassa gāhaṃ. ‘‘Mahallakattherassa sammaṭṭhaṭṭhāne kacavaraṃ chaḍḍetvā’’ti vacanaṃ āvi karonto āha <bold>‘‘atītattabhāve kirā’’</bold>tiādi. Amaccaputto chaḍḍesīti sambandho.</paragraph>
<paragraph line="145"><bold>Ta</bold>nti sammajjanavattaṃ. <bold>Tatrā</bold>ti ‘‘satthusāsanaṃ kataṃ hotī’’tivacane. Āyasmā sāriputto nisīdi kirāti sambandho. Bhagavā paccāgañchīti <pageBreak edition="M" number="0.0579" />sambandho. <bold>Pādānī</bold>ti pādassa akkamanaṭṭhānāni, pādacetiyānīti attho. Thero nisīdīti sambandho. Jaṇṇukehi patiṭṭhāya ‘‘pādacetiyaṃ <pageBreak edition="V" number="2.0209" />vanditvā’’ti pāṭhaseso ajjhāharitabbo. Me nisinnabhāvaṃ me satthā aññāsi vatāti yojanā. Mesaddo hi pubbaparāpekkho. <bold>Codana</bold>nti dosāropanaṃ. <bold>Kāressāmī</bold>ti dasabalaṃ kāressāmi. Bhagavā āhāti sambandho. <bold>Gatosī</bold>ti tvaṃ gato asi, vicarantassa tuyhaṃ na patirūpanti yojanā. <bold>Tato</bold>ti codanakālato.</paragraph>
<paragraph line="146">Ettako vinicchayo upalabbhatīti sambandho. <bold>Bhāsapariyanta</bold>nti vacanaparicchedaṃ. <bold>Aya</bold>nti kathā. Ettakaṃ vacananti sambandho. <bold>Gayhūpaga</bold>nti gahetabbabhāvaṃ upagamanaṃ, gaṇhituṃ khamanīyanti attho. <bold>Tānī</bold>ti dve mūlāni. Puna <bold>tānī</bold>ti samudayabhūtāni cha āpattisamuṭṭhānāni. <bold>Vatthu</bold>nti methunādivatthuṃ. <bold>Itipī</bold>ti <bold>pi</bold>saddo paṭhamanayaṃ apekkhati. Ettha paṭhamanaye mūlena samudayassa pāyato abhedo hoti, pacchimanaye pana sabbathā bhedo hoti. Tasmā pacchimanayoyeva yuttataroti daṭṭhabbo. ‘‘Vūpasammatī’’ti iminā ‘‘nirujjhatī’’ti padassa samucchedanirodhaṃ dasseti. <bold>Vuṭṭhānenā</bold>ti parivāsādivinayakammena.</paragraph>
<paragraph line="147">Tettiṃsamūlānaṃ sarūpaṃ dassento āha ‘‘vivādādhikaraṇassa dvādasa mūlānī’’tiādi. Ekaṃ mūlanti sambandho. <bold>Tānī</bold>ti tettiṃsa mūlāni. <bold>Parato</bold>ti parasmiṃ. ‘‘Aṭṭhārasa bhedakaravatthūnī’’tiādinā adhikaraṇānaṃ samuṭṭhānaṃ dasseti. Cattāri saṅghakiccāni nissāya uppajjatīti yojanā. <bold>Ida</bold>nti vatthu. <bold>Sattannaṃ nidāna</bold>nti sattannaṃ āpattikkhandhānaṃ paññattiṭṭhānasaṅkhātaṃ nidānaṃ. <bold>Etthā</bold>ti ṭhāne. <bold>Paññattiṃ na jānātī</bold>ti ettha ‘‘anupaññattiṃ na jānātī’’ti vakkhamānattā paṭhamapaññatti gahetabbāti āha ‘‘paṭhamapaññattiṃ na jānātī’’ti. <bold>Anupaññattī</bold>ti ettha anusaddo naupacchinnatthoti āha ‘‘punappunaṃ paññattiṃ na jānātī’’ti. Pacchātthopi yujjateva paṭhamapaññattito pacchā paññattattā. <bold>Anusandhivacanapatha</bold>nti ettha anusandhīnaṃ vasena vacanapathanti dassento āha ‘‘kathānusandhivinicchayānusandhivasena vatthu’’nti. <bold>Ñattikicca</bold>nti ñattiyā kiccaṃ <pageBreak edition="M" number="0.0580" />. Iminā <bold>ñattiyā</bold>ti ettha sāmyatthe sāmivacanaṃ. Karadhātusambandhe karaṇavacanampi yujjateva. <bold>Karaṇa</bold>nti ettha ca yupaccayassa kammatthabhāvañca dasseti. Na kevalaṃ ñattikamme eva ñattikiccaṃ na jānāti, atha kho ñattidutiyañatticatutthakammesupi na jānātīti dassento āha ‘‘ñattidutiyañatticatutthakammesū’’tiādi. <bold>Pubbe ṭhapetabbā</bold>ti ñatti nāma kammavācāya pubbe ṭhapetabbāti na jānāti. Iminā napubbakusalabhāvaṃ dasseti. ‘‘Pacchā’’ti iminā naaparakusalabhāvaṃ dasseti. <bold>Pi</bold>saddena paṭhamanayaṃ apekkhati. ‘‘Kālaṃ na jānātī’’ti iminā <bold>akālaññū</bold>ti padassa viggahavākyaṃ dasseti. Kālaṃ dassento āha ‘‘anajjhiṭṭho’’tiādi.</paragraph>
<paragraph line="148">‘‘Dhutaṅge <pageBreak edition="V" number="2.0210" />ānisaṃsaṃ ajānitvā’’ti iminā mandamomūhānaṃ phalaṃ dasseti. <bold>Pāpiccho</bold>ti ettha pāpiccho nāma paccayalābhassa patthanāti āha ‘‘paccayalābhaṃ patthayamāno’’ti. Kāyaviveko ca cittaviveko ca upadhiviveko ca <bold>kāyacittaupadhivivekaṃ,</bold>samāhāradvando, pubbapadesu uttarapadalopo. <bold>Etassā</bold>ti āraññikassa. Iminā imāya attho <bold>idamattho,</bold>so etassatthīti <bold>idamatthī</bold>ti vacanatthaṃ dasseti. <bold>Appicchaññevā</bold>tiādīsu <bold>eva</bold>saddānaṃ chaḍḍetabbatthaṃ dassento āha ‘‘na aññaṃ kiñci lokāmisa’’nti.</paragraph>
<paragraph line="149"><bold>Navavidha</bold>nti divasavasena tividhaṃ, tathā kattabbākāravasena, tathā kārakavasenāti navavidhaṃ uposathaṃ.</paragraph>
<paragraph line="150">Kāyaduccaritādi yasmā na pasādaṃ saṃvatteti, na pasādāya vā saṃvattati, tasmā <bold>apāsādika</bold>nti vuccati. Tena vuttaṃ ‘‘apāsādikanti kāyaduccaritādi akusala’’nti. <bold>Velaṃ atikkammā</bold>ti bhojanādikālaṃ atikkamitvā. Iminā <bold>ativela</bold>nti ettha atisaddassa atikkamanatthañca ‘‘ativela’’nti padassa ‘‘viharato’’ti pade kiriyavisesanabhāvañca dasseti. Appaṃ kālanti yojanā. Avataraṇaṃ <bold>otāro</bold>ti dassento āha ‘‘otaraṇa’’nti. <bold>Sabbatthā</bold>ti sabbesu pañcakesu.</paragraph>
<centered line="151">Iti pañcakavāravaṇṇanāya yojanā samattā.</centered>
<subhead line="152">Ekuttarikanayo chakkavāravaṇṇanā</subhead>
<paragraph line="153" number="326">Chakkesu <pageBreak edition="M" number="0.0581" />evamattho veditabboti yojanā. <bold>Itī</bold>ti evaṃ. Imā cha sāmīciyoti yojanā. <bold>Tatthā</bold>ti chasu ākāresu. <bold>Satisammosenā</bold>ti satiyā vippavāsena.</paragraph>
<paragraph line="154"><bold>Tatthā</bold>ti cuddasasu paramesu. <bold>Tato</bold>ti chakkato. <bold>Ekaṃ apanetvā</bold>ti yaṃkiñci ekaṃ apanetvā. <bold>Sesesū</bold>ti chahi paramehi sesesu aṭṭhasu paramesu. <bold>Aññānipi chakkānī</bold>ti paṭhamachakkato aññānipi aṭṭha chakkāni.</paragraph>
<paragraph line="155"><bold>Cha āpattiyoti tīṇi chakkānī</bold>ti ‘‘cha āpattiyo’’ti vuttāni tīṇi chakkānīti yojanā <pageBreak edition="V" number="2.0211" />. Vuttadvayaṃ ekaṃ katvā. <bold>Nhāne</bold>ti nhānasikkhāpade. <bold>Chakkadvaya</bold>nti ādāyasamādāyavasena chakkadvayaṃ. <bold>Sabbatthā</bold>ti sabbesu chakkesu.</paragraph>
<centered line="156">Iti chakkavāravaṇṇanāya yojanā samattā.</centered>
<subhead line="157">Ekuttarikanayo sattakavāravaṇṇanā</subhead>
<paragraph line="158" number="327">Sattakesu chasu sāmīcīsu pakkhipitvāti sambandho. <bold>Tatthevā</bold>ti samathakkhandhake eva.</paragraph>
<paragraph line="159"><bold>Campeyyake</bold>ti campeyyakkhandhake. <bold>‘‘Asaddhammā’’</bold>ti padassa bhedanissitatulyanissitasamāsaṃ dassento āha ‘‘asataṃ dhammā’’tiādi. Tattha ‘‘asataṃ dhammā’’ti iminā bhedanissitasamāsaṃ dasseti, ‘‘asanto vā dhammā’’ti iminā tulyanissitasamāsaṃ dasseti. <bold>Sabbatthā</bold>ti sabbesu sattakesu. Sesaṃ suviññeyyameva.</paragraph>
<centered line="160">Iti sattakavāravaṇṇanāya yojanā samattā.</centered>
<subhead line="161">Ekuttarikanayo aṭṭhakavāravaṇṇanā</subhead>
<paragraph line="162" number="328">Aṭṭhakesu <pageBreak edition="M" number="0.0582" />aṭṭhānisaṃsādīnaṃ desanākāradesanaṭṭhānāni dassento āha ‘‘na maya’’ntiādi. Tattha ‘‘na mayaṃ…pe… karissāmā’’ti iminā desanākāraṃ dasseti, ‘‘kosambakakkhandhake’’ti iminā desanaṭṭhānaṃ dasseti. <bold>Tampī</bold>ti dutiyaaṭṭhakampi.</paragraph>
<paragraph line="163">Terasake vuttāti sambandho. <bold>Kulāni dūsetī</bold>ti ettha ‘‘dūsetī’’ti kiriyāpadassa karaṇaṃ dassento āha ‘‘pupphena vā’’tiādi. Imehi aṭṭhahi dūsetīti yojanā. ‘‘Lābhenā’’tiādinā <bold>‘‘aṭṭhahi asaddhammehī’’</bold>ti ettha asaddhammasarūpaṃ dasseti. <bold>Sārāgo</bold>ti saṃrāgo, bhusaṃ rajjananti attho. <bold>Paṭivirodho</bold>ti doso. So hi yasmā alābhādīsu paṭivirujjhati, tasmā paṭivirodhoti vuccati. <bold>Pāḷiya</bold>nti vinayapāḷiyaṃ.</paragraph>
<paragraph line="164"><bold>Pāṇa</bold>ntiādikā dve gāthāyo dvādasakkharena bandhitā. Paṭhamagāthāya tatiyapāde cariyasaddena <pageBreak edition="V" number="2.0212" />yuttattā ekakkharo adhiko. Ayaṃ panettha yojanā – pāṇaṃ <bold>na hane</bold>na ghāteyya, ādinnañca <bold>na ādiye</bold>na gaṇheyya, <bold>musā</bold>vitathavacanaṃ <bold>na bhāse</bold>na katheyya, <bold>majjapo</bold>majjapānaṃ na ca siyā, <bold>abrahmacariyā</bold>methunā virameyya, rattiṃ vikālabhojanaṃ na bhuñjeyya.</paragraph>
<paragraph line="165">Mālaṃ na dhāre na dhāreyya, gandhañca na ācare, santhate mañce ca chamāyañca sayetha. Etañhi uposathaṃ aṭṭhaṅgikaṃ uposathaṃ iti dukkhantagunā buddhena pakāsitanti āhu paṇḍitāti.</paragraph>
<paragraph line="166"><bold>Saṅghabhedake</bold>ti saṅghabhedakakkhandhake. <bold>Tāsaṃyevā</bold>ti bhikkhunīnameva. ‘‘Upāsikā aṭṭha varāni yācatī’’ti evaṃ sāmaññavacanassāpi atthapakaraṇādinā visesavisayo hotīti āha <bold>‘‘visākhā’’</bold>ti. Sā hi vividhā puttanattusaṅkhātā sākhā etissātthīti <bold>visākhā</bold>ti vuccati. <bold>Sabbatthā</bold>ti sabbesu aṭṭhakesu. Sesaṃ suviññeyyameva.</paragraph>
<centered line="167">Iti aṭṭhakavāravaṇṇanāya yojanā samattā.</centered>
<subhead line="168">Ekuttarikanayo navakavāravaṇṇanā</subhead>
<paragraph line="169" number="329">Navakesu <pageBreak edition="M" number="0.0583" /><bold>acarītiādīnī</bold>ti ādisaddena ‘‘carati, carissatī’’tiādīni (dī. ni. 3.340; aṭṭha. ni. 9.29-30) saṅgaṇhāti. <bold>Taṃ kutettha labbhā</bold>ti ettha <bold>ta</bold>nti anatthacaraṇaṃ, kopakaraṇaṃ vā. <bold>Kuto</bold>ti kena kāraṇena. <bold>Etthā</bold>ti etasmiṃ anatthacarakapuggale. <bold>Labbhā</bold>ti laddhā, sakkā laddhuṃ na labbhā evāti attho. Navannaṃ vā bhikkhūnaṃ kāraṇāti yojanā. <bold>Taṇha</bold>nti dvīsu esanataṇhāesitataṇhāsu esanataṇhaṃ. <bold>Paṭiccā</bold>ti ārabbha. <bold>Pariyesanā</bold>ti punappunaṃ esanā. <bold>Lābho</bold>ti rūpādiārammaṇalābho. <bold>Vinicchayo</bold>ti ñāṇataṇhādiṭṭhivitakkavasena catubbidho vinicchayo. Catubbidho hi dhammo ‘‘ettakaṃ mayhaṃ bhavissatī’’tiādinā vinicchinati anenāti vinicchayoti vuccati. <bold>Chandarāgo</bold>ti balavarāgo. <bold>Ajjhosāna</bold>nti ‘‘ahaṃ mama’’nti balavasanniṭṭhānaṃ, <bold>pariggaho</bold>ti taṇhādiṭṭhivasena paricchinditvā gahaṇaṃ. <bold>Macchariya</bold>nti paresaṃ sādhāraṇabhāvassa asahanatā. <bold>Ārakkhā</bold>ti dvārapidahanamañjūsagopanādivasena ābhuso rakkhanaṃ. <bold>Ārakkhādhikaraṇanti</bold>ārakkhakāraṇā, hetvatthe cetaṃ paccattavacanaṃ. Daṇḍādānādīsu paranisedhanatthaṃ daṇḍassa ādānaṃ <bold>daṇḍādānaṃ</bold>. Tathā ekatodhārādino satthassa ādānaṃ <bold>satthādānaṃ. Kalaho</bold>ti kāyakalahopi vācākalahopi. <bold>Viggaho</bold>ti <pageBreak edition="V" number="2.0213" />viruddhavasena gahaṇaṃ. <bold>Vivādo</bold>ti viruddhavasena vadanaṃ. ‘‘Tuvaṃ tuva’’nti anādaravasena vadanaṃ <bold>tuvaṃtuvaṃ vādo,</bold>pesuññavasena vadanaṃ <bold>pesuññavādo,</bold>musāvasena vadanaṃ <bold>musāvādo,</bold>daṇḍādānañca satthādānañca kalaho ca viggaho ca vivādo ca tuvaṃtuvaṃvādo ca pesuññavādo ca musāvādo ca <bold>daṇḍādāna…pe… musāvādā. Musāvādā</bold>ti ettha <bold>vāda</bold>saddo ‘‘tuvaṃ tuva’’nti ca ‘‘pesuñña’’nti ca etthāpi yojetabbo. ‘‘Ahaṃ seyyohamasmī’’ti pavattamānādayoti yojanā. <bold>Adhiṭṭhitakālato paṭṭhāya na vikappetabbānī</bold>ti adhiṭṭhānavikappanaṃ ekato na kātabbaṃ, adhiṭṭhite na vikappetabbanti adhippāyo. Pariṇataṃ lābhaṃ pariṇāmetīti sambandho.</paragraph>
<paragraph line="170"><bold>Etesaṃyeva</bold><pageBreak edition="M" number="0.0584" /><bold>dānāna</bold>nti etesaṃyeva adhammikānaṃ dānānaṃ. <bold>Saṅghassa ninna</bold>nti saṅghassa nataṃ, nāmitaṃ vā lābhanti sambandho. Saṅghassa namati, nāmiyatīti vā <bold>ninnaṃ. Tesaṃyevā</bold>ti tesaṃyeva tiṇṇaṃ dhammikadānānaṃ. Tayo tayo dānapaṭiggahaparibhoge sampiṇḍetvā navako gahetabbo. <bold>Tatthevā</bold>ti samathakkhandhake eva. <bold>Ovādavaggassā</bold>ti bhikkhunovādavaggassa. <bold>Tatthevā</bold>ti ovādavaggassa paṭhamasikkhāpade eva. <bold>Sabbatthā</bold>ti sabbesu navakesu.</paragraph>
<centered line="171">Iti navakavāravaṇṇanāya yojanā samattā.</centered>
<subhead line="172">Ekuttarikanayo dasakavāravaṇṇanā</subhead>
<paragraph line="173" number="330">Dasakesu <bold>aṭṭhāne vā panā</bold>ti akāraṇe vā pana. <bold>Tatthā</bold>ti navakesu. ‘‘Natthi dinnantiādivasenā’’ti ādisaddena ‘‘natthi yiṭṭhaṃ natthi huta’’ntiādayo (dha. sa. 1221; ma. ni. 94.225; 3.91, 116; saṃ. ni. 3.210; a. ni. 10.176) nava natthikā saṅgahetabbā. <bold>‘‘Sassato lokoti ādivasenā’’</bold>tiādisaddena (dī. ni. 1.31; ma. ni. 1.269) ‘‘asassato loko’’tiādayo (ma. ni. 1.269) nava antaggāhike saṅgaṇhāti. <bold>Viparītā sammattā</bold>ti dasahi micchattehi viparītā dasa sammattā sammādiṭṭhi sammāsaṅkappo sammāvācā sammākammanto sammāājīvo sammāvāyāmo sammāsati sammāsamādhi sammāñāṇaṃ sammāvimuttīti.</paragraph>
<paragraph line="174">Dasa ādīnavā niddiṭṭhāti sambandho. <bold>Undūrakkhāyita</bold>nti mūsikena khāditaṃ. Ettha hi khedhātu khādanattho hoti. <bold>Aggidaḍḍha</bold>nti agginā daḍḍhaṃ. <bold>Etesū</bold>ti etesu dasasu paṃsukūlesu. <bold>Udakasāṭikaṃ vā saṃkaccikaṃ vā</bold>ti bhikkhunīnaṃ udakasāṭikaṃ <pageBreak edition="V" number="2.0214" />vā saṃkaccikaṃ vā. Ettha <bold>vā</bold>saddo aniyamavikappattho.</paragraph>
<paragraph line="175"><bold>Paṇṇasanthāro</bold>tiṇasanthārena saṅgahito. <bold>Sabbatthā</bold>ti sabbesu dasakesu.</paragraph>
<centered line="176">Iti dasakavāravaṇṇanāya yojanā samattā.</centered>
<subhead line="177">Ekuttarikanayo ekādasakavāravaṇṇanā</subhead>
<paragraph line="178" number="331">Ekādasakesu <pageBreak edition="M" number="0.0585" /><bold>tiṇapādukā</bold>ti muñjapabbajehi avasesā tiṇamayapādukā. <bold>Kaṭṭhapādukasaṅgahamevā</bold>ti kaṭṭhapāduke saṅgahaṃ eva. <bold>Tambalohamayena vā dārumayena vā</bold>ti <bold>vā</bold>saddo aniyamavikappattho. <bold>‘‘Nasi animittā’’</bold>tiādayo bhikkhunikkhandhake (cūḷava. 423) niddiṭṭhā. <bold>Te sabbe</bold>ti sabbe te gaṇṭhikavidhā. <bold>Naggenā</bold>ti acelakena. <bold>Te sabbe</bold>ti sabbe te avandiyapuggalā. <bold>Pubbe</bold>ti dasake. <bold>Kammavagge</bold>ti avasāne kammavagge.</paragraph>
<paragraph line="179">So bhikkhu yaṃ na nigaccheyya, etaṃ na nigataṃ aṭṭhānaṃ anavakāsoti yojanā. Evañhi sati <bold>yaṃ</bold>saddo kiriyāparāmasano hoti, atha vā yaṃ yena kāraṇena na nigaccheyya, etaṃ kāraṇaṃ aṭṭhānanti yojanā. Anadhigataṃ samādhinti yojanā. <bold>Saddhammāssā</bold>ti saddhammā assa. Assa akkosakaparibhāsakassa bhikkhussa saddhammā na vodāyanti na pariyodapentīti attho. <bold>Rogātaṅka</bold>nti rogasaṅkhātaṃ ātaṅkaṃ. <bold>Nirayaṃ upapajjatī</bold>ti nirayamhi upapajjati. <bold>‘‘Upapajjatī’’</bold>ti ettha upaiti kammappavacanīyaupasaggena yuttattā ‘‘niraya’’nti ettha bhummatthe upayogavacanaṃ daṭṭhabbaṃ. <bold>Ettha</bold>etasmiṃ aṅguttarapāḷiyaṃ (a. ni. 11.6).</paragraph>
<paragraph line="180"><bold>Āsevitāyā</bold>ti ettha ātyūpasaggo ādikammatthoti āha ‘‘ādito paṭṭhāya sevitāyā’’ti. ‘‘Nipphāditāyā’’tiiminā <bold>bhāvitāyā</bold>ti ettha bhūsaddo sattatthoti dasseti, ‘‘vaḍḍhitāyā’’ti iminā vaḍḍhanatthoti dasseti. <bold>Bahulīkatāyā</bold>ti ettha bahulaṃ nāma atthato punappunanti āha ‘‘punappunaṃ katāyā’’ti. <bold>Suyuttayānasadisāyā</bold>ti suṭṭhu yuttena yānena sadisāya. Iminā <bold>yānīkatāyā</bold>ti ettha na yaṃkiñci yānaṃ viya kataṃ hoti, atha kho icchiticchitakkhaṇe ārohanīyattā suyuttayānaṃ viya kataṃ hotīti dasseti. Yathā kariyamāne patiṭṭhā hotīti yojanā. <bold>Vatthukatāyā</bold>ti ettha vatthusaddo patiṭṭhatthoti dasseti. Vasati <pageBreak edition="M" number="0.0586" />patiṭṭhahati <pageBreak edition="V" number="2.0215" />etthāti <bold>vatthū</bold>ti vacanattho kātabbo. <bold>Anuṭṭhitāyā</bold>ti ettha <bold>anu</bold>saddo naupacchinnattho, ṭhādhātu uppajjanatthoti dassento āha ‘‘anu anu pavattitāyā’’ti. ‘‘Samantato’’ti iminā <bold>paricitāyā</bold>ti ettha <bold>pari</bold>saddo samantatthoti dasseti. ‘‘Abhivaḍḍhitāyā’’ti iminā <bold>ci</bold>dhātu vaḍḍhanatthoti dasseti. <bold>Samāraddhāyā</bold>ti paripuṇṇaṃ ārādhitāya. <bold>Rādha</bold>dhātu hi sādhanattho hoti. ‘‘Vasībhāvaṃ upanītāyā’’ti iminā tadatthaṃ adhippāyena dasseti. <bold>‘‘Na pāpakaṃ supinaṃ passatī’’</bold>ti vacanassa atthāpattinayaṃ dassento āha ‘‘bhadrakaṃ panā’’tiādi. <bold>Vuddhikāraṇabhūta</bold>nti vuddhiyā kāraṇabhūtaṃ supinanti sambandho. <bold>Devatā rakkhantī</bold>ti ettha sāmaññato vuttepi ārakkhadevatāyeva gahetabbāti āha ‘‘ārakkhadevatā’’ti. Ārakkhadevatā nāma bhummadevādayo. <bold>Khippa</bold>nti bhāvanapuṃsakaṃ. Iminā <bold>tuvaṭaṃ citta</bold>nti ettha tuvaṭasaddo khippapariyāyoti dasseti. <bold>Uttarimappaṭivijjhanto</bold>ti ettha ‘‘uttari’’nti padassa avadhipekkhattā tassa avadhi ca uttarisaddassa idha arahattavācakabhāvañca vidhadhātuyā sacchikaraṇatthañca dassento āha <bold>‘‘mettājhānato’’</bold>tiādi. Tattha ‘‘mettājhānato’’ti iminā avadhiṃ dasseti, ‘‘arahatta’’nti iminā ‘‘uttari’’nti padassa sarūpatthaṃ dasseti, ‘‘asacchikaronto’’ti iminā vidhadhātuyā sacchikaraṇatthaṃ dasseti. <bold>Sabbatthā</bold>ti sabbesu ekādasakesu.</paragraph>
<centered line="181">Iti ekādasakavāravaṇṇanāpariyosānāya</centered>
<centered line="182">Ekuttarikavaṇṇanāya</centered>
<centered line="183">Yojanā samattā.</centered>
<title line="184">Uposathādipucchāvissajjanā</title>
<paragraph line="185" number="332">Vissajjane evamattho veditabboti yojanā. Kāyasāmaggī ādi nāmāti yojanā. <bold>Osāraṇakiriyā</bold>ti kathanakiriyā. <bold>Chandapavāraṇaṃ</bold><pageBreak edition="M" number="0.0587" /><bold>āharitvā</bold>ti chandañca pavāraṇañca āharitvā. <bold>Pavāraṇākathā</bold>ti ‘‘saṅghaṃ bhante pavāremī’’tiādikā (mahāva. 210) pavāraṇākathā. Tajjanīyakammādīsu vatthu nāma kiṃ? Puggalo nāma koti āha ‘‘vatthu nāmā’’tiādi. Tattha <bold>yena vatthunā</bold>ti bhaṇḍanakārakādinā yena vatthunā karaṇabhūtena, hetubhūtena vā <pageBreak edition="V" number="2.0216" />. <bold>Yenā</bold>ti puggalena kattubhūtena, katanti sambandho. ‘‘Tassā tassā kammavācāyā’’ti padaṃ ‘‘avasānavacana’’nti pade avayavisambandho. <bold>Sabbatthā</bold>ti sabbesu vissajjanesu.</paragraph>
<centered line="186">Iti uposathādipucchāvissajjanavaṇṇanāya yojanā</centered>
<paragraph line="187">Samattā.</paragraph>
<subhead line="188">Atthavasapakaraṇavaṇṇanā</subhead>
<paragraph line="189" number="334"><bold>Atthavasapakaraṇe</bold>ti avayaviādhāro. <bold>Dasa atthavasetiādīsū</bold>ti avayavādhāro. <bold>Ya</bold>nti vacanaṃ. <bold>Uparimaṃ uparimaṃ pada</bold>nti ‘‘saṅghaphāsutāyā’’tiādikaṃ uttaruttari vuttaṃ padaṃ. <bold>Heṭṭhimassa heṭṭhimassa padassā</bold>ti ‘‘saṅghasuṭṭhutāyā’’tiādikassa adho adho vuttassa padassa.</paragraph>
<paragraph line="190">Yadetaṃ padasataṃ vuttanti yojanā. <bold>Tatthā</bold>ti tasmiṃ padasate, niddhāraṇe bhummaṃ, <bold>atthasata</bold>nti abhidheyyasataṃ. <bold>Dhammasata</bold>ntiabhidhānasataṃ, pāḷisatanti attho. ‘‘Atthasataṃ dhammasata’’nti padānaṃ atthantaravikappaṃ dassento āha <bold>‘‘atha vā’’</bold>tiādi. Tattha ye dasa atthavase paṭicca paññattaṃ, tesaṃ dasaatthavasānanti yojanā, ye dasa atthavase pubbe vaṇṇitā, tesaṃ dasaatthavasānanti yojanā. Paṭhamapārājikavaṇṇanāyaṃ (pārā. aṭṭha. 1.39) vaṇṇitāti sambandho. <bold>Tatthā</bold>ti ‘‘saṅghasuṭṭhutāyā’’tiādipāṭhe. <bold>Suṭṭhu devā</bold>ti suṭṭhu mahārāja. Hi yasmā āṇābalabhogabalaissariyabalehi dibbati, tasmā <bold>devo</bold>ti vuccati. <bold>Yo cā</bold>ti gahaṭṭho vā pabbajito vā, sampaṭicchatīti sambandho. <bold>Tasmā</bold>ti yasmā hitāya sukhāya hoti, tasmā. Ānisaṃsaṃ dassetvā paññapessāmīti <pageBreak edition="M" number="0.0588" />sambandho. Abhibhavitvā na paññapessāmīti yojanā. <bold>Idhā</bold>ti atthavasapakaraṇe. <bold>Tadatthajotakāna</bold>nti soyeva attho tadattho, tassa jotakā tadatthajotakā, tesaṃ. Idāni veditabbānīti sambandho. Atthaṃ jotentīti <bold>atthajotakā,</bold>saddā. Nīharitvā, niyametvā vā attho vuccate imāhi saddapaññattīhīti <bold>niruttiyo</bold>.</paragraph>
<paragraph line="191"><bold>Atthasata</bold>nti gāthāyaṃ atthavase pakaraṇe atthasataṃ veditabbantiādinā yojanā kātabbā. <bold>Iti hī</bold>ti iti eva. <bold>Hi</bold>saddo hi evasaddattho. <bold>Ida</bold>nti ‘‘atthasata’’ntiādivacanaṃ, vuttanti sambandho. <bold>Eta</bold>nti yathāvuttaṃ atthaṃ paṭiccāti sambandho.</paragraph>
<centered line="192">Iti samantapāsādikāya vinayasaṃvaṇṇanāya</centered>
<paragraph line="193">Mahāvaggavaṇṇanāya</paragraph>
<centered line="194">Yojanā samattā.</centered>
<title line="195">Paṭhamagāthāsaṅgaṇikaṃ</title>
<subhead line="196">Sattanagaresu paññattasikkhāpadavaṇṇanā</subhead>
<paragraph line="197" number="335"><bold>Ekaṃsa</bold>nti <pageBreak edition="V" number="2.0217" />ettha bhummatthe upayogavacananti āha ‘‘ekasmiṃ aṃse’’ti. <bold>Dasanakhasamodhānasamujjala</bold>nti dasannaṃ nakhānaṃ samūhena suṭṭhu ujjalaṃ. Ettha ‘‘samujjala’’nti iminā <bold>añjali</bold>nti padassa ādarena, abhimukhaṃ vā jalati dibbatīti añjalīti atthaṃ dasseti. <bold>Āsīsamānarūpovā</bold>ti ettha āsīsamānarūpo evāti atthaṃ paṭikkhipanto āha ‘‘paccāsīsamānarūpo viyā’’ti. Ettha ‘‘viyā’’ti iminā ‘‘āsīsamāno ivā’’ti padavibhāgaṃ katvā <bold>iva</bold>saddo upamatthajotakoti dasseti. <bold>Kissā</bold>ti ettha karaṇatthe chaṭṭhīvibhatti hotīti āha ‘‘kena kāraṇenā’’ti. <bold>Idhā</bold>ti mama nisinnaṭṭhānaṃ. ‘‘Āgato’’ti iminā <bold>idhamāgato</bold>ti ettha makāro padasandhikaramattoti dasseti. <bold>Assā</bold>ti upālissa vissajjesīti sambandho. <bold>Sabbatthā</bold>ti sabbesu pañhesu. <bold>Itī</bold>ti evaṃ.</paragraph>
<paragraph line="198"><bold>Tatthā</bold>ti vissajjane. <bold>Bhaddako te ummaṅgo</bold>ti ettha <bold>ummaṅga</bold>saddo pañhavācakoti āha ‘‘bhaddakā te pañhā’’ti. Tattha <bold>te</bold>ti tava. Kasmā <pageBreak edition="M" number="0.0589" />pañhā ‘‘ummaṅgo’’ti vuccatīti āha ‘‘pañcā hī’’tiādi. <bold>Hi</bold>yasmā ummaṅgoti vuccati, tasmā pañhā ummaṅgo nāmāti yojanā. ‘‘Ummujjitvā ṭhitattā’’ti iminā ummujjatīti <bold>ummaṅgo</bold>ti vacanatthaṃ dasseti. Mujadhātu ukārassa akāro, avijjandhakārasaṅkhātā udakato ummujjatīti attho. <bold>‘‘Tagghā’’</bold>ti nipātassa tasmā kāraṇāti atthaṃ dassento āha <bold>‘‘yasmā’’</bold>tiādi. ‘‘Sampaṭicchanatthe’’ti iminā tagghasaddo sādhuatthoti dasseti, taggha sādhūti attho. <bold>Tīṇiyevā</bold>ti ‘‘samādahitvā visibbentī’’ti ekaṃ, ‘‘sāmisenā’’ti ekaṃ, ‘‘sasitthaka’’nti ekanti imāni tīṇiyeva.</paragraph>
<subhead line="199">Catuvipattivaṇṇanā</subhead>
<paragraph line="200" number="336"><bold>Yaṃ taṃ pucchimhā</bold>ti ettha niggahitato paraṃ akāralopoti āha ‘‘yaṃ taṃ apucchimhā’’ti <pageBreak edition="V" number="2.0218" />. Tattha <bold>ya</bold>nti pañhaṃ. <bold>Ta</bold>nti tuvaṃ. ‘‘Tva’’ntipi pāṭho, ayamevattho. <bold>Taṃ tadevā</bold>ti taṃ taṃ eva pañhaṃ. <bold>Aññathā</bold>ti aññaṃ ākāraṃ.</paragraph>
<paragraph line="201"><bold>Ye duṭṭhullā sā sīlavipattī</bold>ti ettha nanu sīlavipattiṃ pucchanto pañho natthi, kasmā pana ‘‘sā sīlavipattī’’ti vissajjanaṃ vuttanti āha ‘‘kiñcāpī’’tiādi. <bold>Eta</bold>nti ‘‘ye duṭṭhullā sā sīlavipattī’’ti vacanaṃ. Tamevatthaṃ vitthārento āha ‘‘catūsu hī’’tiādi. <bold>Vatvā</bold>ti saṃkhepena vatvā.</paragraph>
<paragraph line="202"><bold>Tissannaṃ vipattīna</bold>nti sīlavipattito avasesānaṃ tissannaṃ vipattīnaṃ. <bold>Tatthā</bold>ti ‘‘thullaccaya’’ntiādivacane.</paragraph>
<paragraph line="203">‘‘Abbhācikkhantī’’ti padassa kattāraṃ dassento āha ‘‘vadantā’’ti. ‘‘Tathāha’’ntiādinā vadanākāraṃ dasseti.</paragraph>
<paragraph line="204">‘‘Ayaṃ chahī’’ti iminā <bold>ayaṃ sā</bold>ti ettha <bold>sā</bold>saddo padālaṅkāroti dasseti. <bold>Ettāvatā</bold>ti ettakena ‘‘thullaccaya’’ntiādivacanamattena. Vissajjitaṃ hotīti sambandho.</paragraph>
<subhead line="205">Chedanakādivaṇṇanā</subhead>
<paragraph line="206" number="337"><bold>Kati</bold><pageBreak edition="M" number="0.0590" /><bold>chedanakānī</bold>tiādipucchānaṃ anusandhipucchābhāvaṃ dassento āha <bold>‘‘yasmā panā’’</bold>tiādi. Pucchā hi anusandhiananusandhivasena duvidhā. Tattha vissajjanena anusandhivasena pucchā <bold>anusandhipucchā</bold>nāma, vissajjanamanapekkhitvā yathākāmapucchā <bold>ananusandhipucchā</bold>nāma. Tāsaṃ vitthāro nettiaṭṭhakathādīsu gahetabbo. Idhāpi ‘‘ekādasa yāvatatiyakā’’ti vissajjanena anusandhānattā anusandhipucchā nāma. Yasmā pana vissajjitoti sambandho. <bold>Saṅkhāvasenā</bold>ti ekādasā’’ti saṅkhāya sattiyā, āyattena vā. <bold>Saṅkhānusandhivasenevā</bold>ti ‘‘katī’’ti saṅkhāya anusandhivasena eva. <bold>Tesa</bold>nti pañhānaṃ. <bold>Tatthā</bold>ti ‘‘cha chedanakānī’’tiādipāṭhe. <bold>Idamevā</bold>ti idaṃ eva vacanaṃ. <bold>Apubba</bold>nti pubbe na vuttaṃ, aporāṇaṃ navanti attho. <bold>Yaṃ paneta</bold>nti yaṃ pana etaṃ vacanaṃ. ‘‘Soḷasā’’ti iminā <bold>sodasā</bold>ti ettha dakārassa ḷakāraṃ katvā ‘‘soḷasā’’ti pāṭhopi yujjatīti dasseti. <bold>Jānanti paññattā</bold>ti ettha ‘‘evaṃ vatvā’’ti pāṭhasesaṃ ajjhāharitvā yojetabbabhāvaṃ dassento āha ‘‘jāna’’nti <pageBreak edition="V" number="2.0219" />evaṃ vatvā paññattā’’ti. <bold>Te</bold>ti ‘‘jāna’’nti paññattā sikkhāpadāti attho. <bold>Eva</bold>nti vakkhamānanayena. <bold>Paviseyyātī</bold>ti ettha <bold>iti</bold>saddo parisamānattho. Iti veditabboti yojanā.</paragraph>
<subhead line="207">Asādhāraṇādivaṇṇanā</subhead>
<paragraph line="208" number="338"><bold>Purima pañha</bold>nti ‘‘kati chedanakānī’’tiādipañhānaṃ pure vuttaṃ pañhaṃ. <bold>Tatthā</bold>ti ‘‘vīsaṃ dve satānī’’tiādipāṭhe. <bold>‘‘Dveaniyatehī’’</bold>ti padassa asamāhāradiguvākyaṃ dassento āha ‘‘dvīhi aniyatehī’’ti. <bold>‘‘Saddhi’’</bold>nti iminā sahādiyoge karaṇavacananti dasseti.</paragraph>
<paragraph line="209">Gāthāyaṃ ‘‘dhovanañca sikkhāpada’’ntiādinā yojanā kātabbā. <bold>Dve lomā</bold>ti dve eḷakalomasikkhāpadāni.</paragraph>
<paragraph line="210"><bold>‘‘Sakalo’’</bold>tiādikāya aḍḍhateyyagāthāya yojanā suviññeyyāva.</paragraph>
<paragraph line="211"><bold>Saṅghamhā</bold><pageBreak edition="M" number="0.0591" /><bold>dasa nissare</bold>ti ettha ‘‘saṅghamhā nissārīyatī’’ti (pāci. 680, 730) evaṃ vuttā dasāti yojanānayaṃ dassento āha ‘‘saṅghamhā nissārīyatī’’tiādi. <bold>Tatthā</bold>ti bhikkhunivibhaṅge. <bold>Tathā</bold>ti yathā khuddakā, tathāti attho. <bold>Itī</bold>ti evaṃ.</paragraph>
<paragraph line="212"><bold>Tesa</bold>nti pārājikānaṃ. Kaṇhasappādayo durāsadā viya durāsadā hontīti yojanā. <bold>‘‘Durūpagamanā</bold>ti iminā sadadhātuyā gatyatthaṃ dasseti. <bold>Durāsajjanā</bold>ti dukkhena āsajjitabbā, āsajjituṃ na sukarāti attho. <bold>Samūpamā</bold>ti samaupamā. Samūpamākāraṃ dassento āha <bold>‘‘yathā’’</bold>tiādi.</paragraph>
<paragraph line="213"><bold>Sādhāraṇa</bold>nti aṭṭhahi pārājikehi sādhāraṇaṃ. Ekekassa pārājikassāti sambandho. <bold>Avirūḷhī bhavanti te</bold>ti ettha upamānopameyyānaṃ pākaṭabhāvaṃ katvā yojanānayaṃ dassento āha ‘‘yathā ete’’tiādi. <bold>Avirūḷhidhammā</bold>ti avirūḷhīsabhāvā. <bold>Pakatisīlabhāvenā</bold>ti pakatiyā sīlavantabhāvena, <bold>‘‘pakatisīlābhāvenā’’</bold>tipi pāṭho, pakatisīlassa abhāvena, abhāvahetūti attho. <bold>Ettāvatā</bold>ti ettakena ‘‘aṭṭheva pārājikā’’tiādivacanamattena, dassitaṃ hotīti sambandho. <bold>Vibhattiyo</bold>ti pārājikādivasena vibhajitabbāti vibhattiyoti. <bold>Tatthā</bold>ti ‘‘tevīsati saṅghādisesā’’tiādipāṭhe <pageBreak edition="V" number="2.0220" />. <bold>Sabbasaṅgāhikavacana</bold>nti sabbesaṃ tiṇṇaṃ samathānaṃ, sabbāsaṃ vā āpattīnaṃ samathānaṃ saṅgāhikavacanaṃ. <bold>‘‘Dvīhi samathehī’’</bold>ti sammukhāvinayena ca paṭiññātakaraṇena cāti dvīhi samathehi.</paragraph>
<paragraph line="214"><bold>Eta</bold>nti ‘‘dve uposathā dve pavāraṇā’’ti vacanaṃ. <bold>Vibhajanā</bold>nīti vibhajitabbānaṃ vibhajanakiriyāya avinābhāvato bhāvavasena vuttaṃ, tasmā vibhajitabbāti <bold>vibhattiyo</bold>ti vacanattho kātabbo. Aparāpi imā vibhattiyo hontīti yojanā. Heṭṭhā vuttassa ‘‘vibhattimattadassaneneva cetaṃ vuttaṃ, na samathehi vūpasamanavasenā’’ti vacanassa atthanayato aññaṃ atthanayaṃ dassento āha <bold>‘‘athavā’’</bold>tiādi, ‘‘imāpi vibhattiyo’’ti padaṃ ‘‘nissāyā’’ti pade avuttakammaṃ <pageBreak edition="M" number="0.0592" />. Nissāya āpajjantīti sambandho. <bold>Tā</bold>ti āpattiyo. <bold>Vuttappakārehevā</bold>ti tīhi samathehīti vuttapakāreheva. <bold>Taṃmūlikāna</bold>nti te eva uposathādayo mūlametāsanti taṃmūlikā, tāsaṃ. Iminā kāriyūpacārena vuttanayaṃ dasseti. <bold>Tā vibhattiyo</bold>ti uposathādivibhattiyo.</paragraph>
<subhead line="215">Pārājikādiāpattivaṇṇanā</subhead>
<paragraph line="216" number="339">Evaṃ vissajjetvāti sambandho. Yadidaṃ āpattipārājikaṃ nāmāti yojanā. <bold>Āpattipārājika</bold>nti āpattisaṅkhātaṃ pārājikaṃ. ‘‘Parājayamāpanno’’ti iminā sāsanato puggalaṃ parājetīti <bold>pārājika</bold>nti vacanatthaṃ dasseti. Ṇyapaccayo hetukatvatthavācako, yakārassa kakāro. <bold>Cuto</bold>ti cavako. <bold>Paraddho</bold>ti viraddho. <bold>Bhaṭṭho</bold>ti patito. <bold>Niraṅkato</bold>ti saṅghamhā apasārito. <bold>Anīhate tasmiṃ puggale</bold>ti tasmiṃ puggale saṅghamhā nīharitvā na harite, anapanīteti attho. ‘‘Uposathapavāraṇādibhedo’’ti iminā saṃvāsasarūpaṃ dasseti. Byañjane ādaramakatvā ‘‘etaṃ āpattī’’ti vuttaṃ. <bold>Ayaṃ hī</bold>ti ayaṃ evaṃ vakkhamāno. <bold>Etthā</bold>ti gāthāyaṃ. <bold>Tena tasmā</bold>ti ettha ‘‘tasmā’’ti padena ‘‘tenā’’ti padassa kāraṇatthaṃ dasseti.</paragraph>
<paragraph line="217"><bold>Etthā</bold>ti dutiyagāthāyaṃ. Ādimhi ceva icchitabboti sambandho. <bold>Hī</bold>ti saccaṃ. <bold>Etthā</bold>ti parivāsadānādīsu catūsu kammesu. ‘‘Saṅgho’’tiādivacanattho tipadabhinnādhikaraṇabāhiratthasamāso hoti, cevasaddacasaddehi ādisesapadānaṃ ubhayapadatthapadhānabhāvaṃ dasseti, ‘‘icchitabbo’’ti padaṃ kārakānaṃ kiriyāpekkhattā kiriyatthāya pakkhittaṃ. <bold>Assā</bold>ti āpattiyā, iminā aññapadaṃ dasseti. Icchitabbatthe apaccayaṃ katvā taddhitantipi vadanti. Lahukanayo panesa. Ayaṃ panettha <pageBreak edition="V" number="2.0221" />garukanayo – ādi ca seso ca <bold>ādisesā,</bold>saṅgho ādisesesu assā icchitabboti <bold>saṅghādiseso</bold>ti.</paragraph>
<paragraph line="218"><bold>Anekaṃsikataṃ</bold><pageBreak edition="M" number="0.0593" /><bold>pada</bold>nti ettha <bold>pada</bold>nti sikkhāpadaṃ. Anekaṃsena kataṃ <bold>anekaṃsikata</bold>nti dassento āha ‘‘yasmā idaṃ sikkhāpadaṃ anekaṃsena kata’’nti. Yasmā kataṃ, tasmā aniyatoti pavuccatīti yojanā. <bold>Tatthā</bold>ti aniyate. <bold>Yatthā</bold>ti sikkhāpade. <bold>Sopī</bold>ti sikkhāpadadhammopi.</paragraph>
<paragraph line="219"><bold>Accayesū</bold>ti dosesu. Te hi niddosaṃ atikkamma ayanti gacchanti pavattantīti <bold>accayā</bold>ti vuccanti. <bold>Tenā</bold>ti accayena. <bold>Thūlo</bold>ti oḷāriko. ‘‘Thūlattā’’ti iminā <bold>‘‘teneta’’</bold>nti ettha tenasaddassa kāraṇatthaṃ dasseti. Accayassa thūlattāti sambandho. <bold>Eta</bold>nti āpattidhammaṃ. Imāya gāthāya aññesaṃ lahukāpattīnaṃ thūlo accayo <bold>thullaccayo</bold>ti vacanatthaṃ dasseti. Dvebhāve sati saṃyogaparattā rasso hotīti daṭṭhabbaṃ.</paragraph>
<paragraph line="220">‘‘Nissajjitvā desetabbato’’ti iminā nissajjanaṃ <bold>nissaggo,</bold>āpattidesanato pubbabhāge kattabbassa vinayakammassetamadhivacanaṃ, so etassatthīti <bold>nissaggiya</bold>nti vacanatthaṃ dasseti.</paragraph>
<paragraph line="221">Kusaladhammasaddena kusalacittameva gahetabbanti āha ‘‘kusaladhammasaṅkhātaṃ kusalacitta’’nti. ‘‘Kusalacittaṃ pātetī’’ti iminā cittaṃ pātetīti <bold>pācittiya</bold>nti vacanatthaṃ dasseti. Ettha ‘‘cittapātiya’’nti vattabbe padavipariyāyaṃ katvā, takārassa ca lopaṃ katvā ‘‘pācittiya’’nti vuttaṃ. Acinteyyo hi pāḷinayo. Ṇyapaccayo hetukatvatthavācako. Nanu ‘‘pāteti kusalaṃ dhamma’’nti imināva ‘‘pācittiya’’nti padassa nibbacanaṃ siddhaṃ, kasmā pana ‘‘aparajjhati cittasammohanaṭṭhāna’’nti vuttanti āha ‘‘yaṃ panā’’tiādi. Yasmā hotīti sambandho.</paragraph>
<paragraph line="222">Pāṭidesanīyāsu nibbacanameva adassetvā kasmā ‘‘bhikkhu aññātako santo’’tiādi vuttanti āha ‘‘vuttagārayhabhāvakāraṇadassanatthamevā’’ti. ‘‘Paṭidesetabbato’’ti iminā aññāpattidesanānayato ‘‘gārayha’’ntiādinā paṭi visuṃ vatvā desetabbāti <bold>pāṭidesanīyā</bold>ti nibbacanaṃ dasseti.</paragraph>
<paragraph line="223"><bold>Dukkaṭa</bold>nti <pageBreak edition="V" number="2.0222" /><pageBreak edition="M" number="0.0594" />ettha dusaddo duṭṭhuattho ca virūpattho ca hotīti dassento āha ‘‘duṭṭhu kataṃ, virūpaṃ vā kata’’nti. <bold>Ta</bold>nti kammaṃ. <bold>Taṃ paneta</bold>nti dukkaṭaṃ, khalitanti sambandho. <bold>Assā</bold>ti dukkaṭassa. Tassattho evaṃ veditabboti yojanā. <bold>Hī</bold>ti vitthāro. Yaṃ pāpanti yojanā. <bold>Yadī</bold>ti atha. <bold>Yadi</bold>saddo hi athapariyāyo. <bold>Idampī</bold>ti idampi kammaṃ, pāpanti sambandho.</paragraph>
<paragraph line="224">‘‘Lapita’’nti iminā <bold>durābhaṭṭha</bold>nti ettha bhāsadhātuyā kathanatthaṃ dasseti. <bold>Ya</bold>nti vacanaṃ. <bold>Kiñca bhiyyo</bold>ti tato atirekaṃ kathetabbavacanaṃ kiñcāti attho. <bold>Saṃkiliṭṭhañca yaṃ pada</bold>nti ettha cakāro pisaddattho ‘‘pada’’nti ettha yojetabbo, <bold>yaṃ</bold>saddo kāraṇatthoti āha ‘‘saṃkiliṭṭhaṃ yasmā tampi pada’’nti. <bold>Tampi pada</bold>nti tampi vacanaṃ. <bold>Pada</bold>saddo hi vacanavācako. Tampi vacanaṃ yasmā saṃkiliṭṭhaṃ hotīti yojanā. Kathaṃ saṃkiliṭṭhaṃ hotīti yojanā. ‘‘Yasmā’’ti padena <bold>yaṃ</bold>saddo kāraṇatthoti dasseti. <bold>Na</bold>nti padaṃ. <bold>‘‘Etaṃ iti vuccatī’’</bold>ti saṃvaṇṇetabbapadaṃ. ‘‘Dubbhāsitanti etaṃ vuccatī’’ti saṃvaṇṇanāpadaṃ. <bold>Eta</bold>nti etaṃ padaṃ, etaṃ vacananti attho.</paragraph>
<paragraph line="225"><bold>Etthā</bold>ti sekhiyagāthāya. <bold>Ida</bold>nti āpattīnaṃ nibbacanadīpakaṃ vacanaṃ, vuttanti sambandho. Kassa dīpanatthaṃ vuttanti āha ‘‘saṅgahitassa atthassa dīpanattha’’nti.</paragraph>
<paragraph line="226"><bold>Tatthā</bold>ti ‘‘channamativassatī’’tiādivacane. <bold>Geha</bold>nti pakatigehaṃ. Idaṃ pana gehanti yojanā. Vitthārento āha ‘‘mūlāpattiñhī’’tiādi. ‘‘Avivaṭa’’nti vatvā tassatthaṃ dassetuṃ vuttaṃ ‘‘succhanna’’nti. <bold>Vivaṭa</bold>nti acchannaṃ. Nātivassanabhāvaṃ vitthārento āha ‘‘mūlāpattiñhī’’tiādi. Vivaranto bhikkhu nāpajjatīti sambandho. <bold>Suddhante</bold>ti suddhakoṭṭhāse. ‘‘Tasmā’’ti ca ‘‘tenā’’ti ca yebhuyyena atthato ekaṃ, tasmā vuttaṃ ‘‘tena kāraṇenā’’ti. <bold>Evañcetaṃ vivaṭa</bold>nti evaṃ etaṃ channaṃ ce vivaṭanti yojanā.</paragraph>
<paragraph line="227"><bold>Paripātiyamānāna</bold>nti abhibhūyamānānaṃ. ‘‘Rukkhādigahanaṃ arañña’’nti iminā <bold>pavana</bold>nti padassa araññapariyāyataṃ dasseti. Gatisaddassa bhavabhedādiatthaṃ paṭikkhipitvā paṭissaraṇatthe hotīti dassento āha <pageBreak edition="M" number="0.0595" />‘‘paṭissaraṇaṃ hotī’’ti. <bold>Ta</bold>nti pavanaṃ. <bold>Te</bold>ti migā. <bold>‘‘Assasantī’’</bold>ti padena ‘‘passasantī’’ti atthopi gahetabbo avinābhāvato, ānāpānaṃ karontīti attho. <bold>Ākāso</bold>ti ajaṭākāso. <bold>Pakkhīna</bold>nti vihaṅgamānaṃ. ‘‘Sabbesaṃ saṅkhatadhammāna’’nti iminā <bold>dhammāna</bold>nti ettha saṅkhatadhammoyeva gahetabboti dasseti. ‘‘Vināsovā’’ti <pageBreak edition="V" number="2.0223" />iminā <bold>vibhava</bold>saddo vināsavācakoti dasseti. <bold>Tesa</bold>nti sabbesampi saṅkhatadhammānaṃ. <bold>Gatī</bold>ti patiṭṭhā. Kasmā vibhavo dhammānaṃ gati hotīti āha ‘‘na hī’’tiādi. <bold>Hī</bold>ti yasmā. <bold>Te</bold>ti sabbepi saṅkhatadhammā. <bold>Vināsa</bold>nti vibhavaṃ. <bold>Sucirampī</bold>ti asītivassādikālampi. <bold>Nibbānaṃ arahato gatī</bold>ti saṃvaṇṇetabbapadaṃ. ‘‘Khīṇāsavassā’’ti iminā <bold>arahato</bold>ti padassa atthaṃ dasseti. ‘‘Anupādisesanibbānadhātū’’ti iminā <bold>‘‘nibbāna’’</bold>nti padassa idha adhippetanibbānaṃ dasseti. Gāthāya te te atthā saṃgahetvā gaṇiyanti etthāti <bold>gāthāsaṅgaṇikaṃ</bold>.</paragraph>
<centered line="228">Iti paṭhamagāthāsaṅgaṇikavaṇṇanāya yojanā samattā.</centered>
<title line="229">Adhikaraṇabhedaṃ</title>
<subhead line="230">Ukkoṭanabhedādivaṇṇanā</subhead>
<paragraph line="231" number="340">Adhikaraṇabhede evamattho veditabboti yojanā. Dassetuṃ āhāti sambandho. <bold>Dve samathe</bold>ti ettha dvinnaṃ samathānaṃ sarūpaṃ dassento āha ‘‘sammukhāvinayañca yebhuyyasikañcā’’ti. ‘‘Paṭisedhetī’’ti iminā <bold>ukkoṭetī</bold>ti ettha kuṭadhātuyā chedanatthaṃ atthato dasseti. Chedanaṃ nāma atthato samathapaṭisedhananti attho.</paragraph>
<paragraph line="232" number="341">Dvādasasu ukkoṭesūti niddhāraṇe bhummaṃ. <bold>Akataṃ kammantiādayo</bold>ti ettha ādisaddena ‘‘dukkaṭaṃ kammaṃ, puna kātabbaṃ kamma’’nti dve ukkoṭā saṅgahetabbā. <bold>Anihataṃ kammantiādayo</bold>ti ettha ādisaddena ‘‘dunnihataṃ, puna nihanitabba’’nti dve ukkoṭā saṅgahetabbā. <bold>Avinicchitantiādayo</bold>ti ettha ādisaddena ‘‘duvinicchitaṃ, puna vinicchitabba’’nti dve <pageBreak edition="M" number="0.0596" />ukkoṭā saṅgahetabbā. <bold>Avūpasantantiādayo</bold>ti ettha ādisaddena ‘‘duvūpasantaṃ, puna vūpasametabba’’nti dve ukkoṭā saṅgahetabbā. <bold>Apicā</bold>ti sāmaññato pana.</paragraph>
<paragraph line="233"><bold>Tattha jātaka</bold>nti ettha tasaddassa visayaṃ dassento āha ‘‘yasmiṃvihāre’’ti. Yasmiṃvihāre uppannaṃ <pageBreak edition="V" number="2.0224" />hotīti sambandho. Aññamaññassa attesu, attānaṃ vā paṭipakkhaṃ atthayanti icchantīti <bold>attapaccatthikā. Pāḷimuttakavinicchayenevā</bold>ti pāḷiyaṃ āgatehi samathehi muttakena dhammadesanāmattavinicchayeneva. <bold>Ida</bold>nti adhikaraṇaṃ. <bold>Yenāpi vinicchayenā</bold>ti pāḷimuttakena yenāpi vinicchayena.</paragraph>
<paragraph line="234"><bold>Añño</bold>ti nevāsikehi añño vinayadharo pucchatīti sambandho. <bold>Tehi cā</bold>ti nevāsikehi ca.</paragraph>
<paragraph line="235"><bold>Etassā</bold>ti vinayadharassa. <bold>Aya</bold>nti vinayadharo. <bold>Tatthā</bold>ti taṃ gāmaṃ. <bold>Aññamaññaṃ vā saññāpentī</bold>ti attapaccatthikā aññamaññaṃ vā saññāpenti. <bold>Te bhikkhū</bold>ti te attapaccatthikā bhikkhū. <bold>Nijjhāpentī</bold>ti saññāpenti. <bold>Ukkoṭeti yo</bold>ti yo ukkoṭeti. <bold>Ete</bold>ti attapaccatthike bhikkhū, disvāti sambandho. <bold>Tatthā</bold>ti gāmaṃ. <bold>Tatthevā</bold>ti antarāmagge eva.</paragraph>
<paragraph line="236"><bold>Tatthevā</bold>ti gāmameva. <bold>Tatthevā</bold>ti tasmiṃyeva ṭhāne. <bold>Tattha gata</bold>nti taṃ gāmaṃ gataṃ.</paragraph>
<paragraph line="237">‘‘Eseva nayo’’ti iminā pācittiyameva atidisati.</paragraph>
<paragraph line="238">Saṅghena…pe… adhikaraṇe vadantopīti sambandho. Yaṃ panetaṃ āpattivuṭṭhānaṃ nāma hotīti yojanā. <bold>Eta</bold>nti āpattivuṭṭhānaṃ. <bold>Vadantopī</bold>ti <bold>pi</bold>saddo na kevalaṃ tiṇavatthārakaṃ ukkoṭentoyeva ukkoṭeti nāma, atha kho vadantopīti dasseti.</paragraph>
<paragraph line="239"><bold>Chandāgatiṃ gacchanto</bold>tiādīsu agatigamanākāraṃ dassento āha ‘‘vinayadharo hutvā’’tiādi. Atthāya ukkoṭentoti sambandho. <bold>Tassā</bold>ti anatthaṃ carantassa. Mando pana ukkoṭeti nāmāti sambandho. Eko balavanissito ca hotīti sambandho. <bold>Gahanamicchādiṭṭhi</bold>nti <pageBreak edition="M" number="0.0597" />gahanasadisaṃ micchādiṭṭhiṃ pavanasadisaṃ micchādiṭṭhinti attho. <bold>Balavante cā</bold>ti ettha <bold>ca</bold>saddo sabbakammesu yojetabbo. <bold>Nissitattā</bold>ti ekassa nissitattā. <bold>Balavanissito cā</bold>ti etthāpi ca saddo sabbakattūsu yojetabbo. <bold>Tassā</bold>ti visamādinissitassa.</paragraph>
<paragraph line="240"><bold>So</bold>ti sāmaṇero. <bold>Maṅkubhūtātthā</bold>ti maṅkū hutvā bhūtā, maṅkuṃ vā pattā attha bhavathāti attho. <bold>Te</bold>ti parājayabhikkhū. <bold>Tassā</bold>ti sāmaṇerassa. <bold>So</bold>ti sāmaṇero. <bold>Te</bold>ti parājayabhikkhū. <bold>Ta</bold>nti <pageBreak edition="V" number="2.0225" />sāmaṇeraṃ. <bold>So</bold>ti daharo. <bold>Tato</bold>ti sannipātakāraṇā. <bold>Hiyyo</bold>ti anantarātītāhe. <bold>Itī</bold>ti evaṃ vadeti. <bold>So</bold>ti daharo. Idaṃ sikkhāpadaṃ paññattanti yojanā. <bold>Gacchā</bold>ti gacchāhi. <bold>Itī</bold>ti evaṃ vattabboti yojanā.</paragraph>
<paragraph line="241">Saṅghena saddhiṃ adhikaraṇaṃ vinicchinitvā pariveṇagataṃ ekaṃ bhikkhunti yojanā. <bold>Kissā</bold>ti kena kāraṇena. Evaṃ iminākārena vinicchitabbaṃ nanūti yojanā. <bold>So</bold>ti vinicchayakārako bhikkhu. Chandadāyako suviññeyyoyeva.</paragraph>
<subhead line="242">Adhikaraṇanidānādivaṇṇanā</subhead>
<paragraph line="243" number="342"><bold>Kiṃnidāna</bold>ntiādīsu chasu padesu samāsabhāvaṃ dassento āha ‘‘kiṃnidānamassā’’tiādi. <bold>Assā</bold>ti vivādādhikaraṇassa. ‘‘Kiṃnidāna’’nti padānaṃ satipi samāsabhāve byañjanantapakatikattā ‘‘ki’’nti niggahitantabhāvena uccāraṇaṃ kātabbaṃ. <bold>Sabbānetānī</bold>ti sabbāni nidānantiādīni etāni padāni. <bold>Vevacanānī</bold>ti ekasmiṃyeva ‘‘kāraṇa’’nti atthe vividhāni vacanāni <bold>vivacanāni,</bold>tāniyeva <bold>vevacanāni</bold>. Atha vā vividhaṃ vacanametassatthassāti vivacanaṃ, kāraṇasaṅkhāto attho, abhidheyyaabhidhānabhāvena sambandhattā vivacanassa etāni <bold>vevacanāni,</bold>padāni.</paragraph>
<paragraph line="244">‘‘Aṭṭhārasabhedakaravatthusaṅkhāto’’ti iminā vivādasarūpaṃ dasseti. <bold>Vivāda</bold>nti aṭṭhārasabhedakaravatthusaṅkhātaṃ vivādaṃ. <bold>Eta</bold>nti ‘‘vivādanidāna’’nti <pageBreak edition="M" number="0.0598" />etaṃ vacanaṃ. <bold>Assā</bold>ti anuvādādhikaraṇassa. <bold>Idampī</bold>ti ‘‘anuvādanidāna’’nti vacanampi. <bold>Assā</bold>ti āpattādhikaraṇassa. <bold>Eta</bold>nti ‘‘āpattinidāna’’nti vacanaṃ. Kiccameva byañjanavaḍḍhanavasena <bold>kiccaya</bold>nti vuttaṃ. <bold>Assā</bold>ti kiccādhikaraṇassa. Samanubhāsanādīnaṃ uppajjanakakiccānanti sambandho. <bold>Eta</bold>nti ‘‘kiccayanidāna’’nti vacanaṃ. <bold>Ekapadayojanā</bold>ti ekena <bold>‘‘nidāna’’</bold>nti padena yojanā. <bold>Sabbapadānī</bold>ti sabbāni samudayādīni padāni.</paragraph>
<paragraph line="245"><bold>Navanna</bold>nti jātivasena channaṃ hetūnaṃ navasu antogadhattā tikavasenetaṃ vuttaṃ. <bold>Byañjanamatta</bold>nti hetupaccayavasena byañjanameva. <bold>Hī</bold>ti saccaṃ, yasmā vā. <bold>Etthā</bold>ti tatiyapucchāvissajjane.</paragraph>
<paragraph line="246" number="343"><bold>Dvādasa mūlānī</bold>ti ettha dvādasannaṃ mūlānaṃ sarūpaṃ dassento āha ‘‘kodhaupanāhayugaḷakādīnī’’tiādi <pageBreak edition="V" number="2.0226" />. Ettha (vibha. 833, 944) ādisaddena makkhapaḷāsayugaḷa issāmacchariyayugaḷa māyāsāṭheyyayugaḷa pāpicchamicchādiṭṭhiyugaḷa sandiṭṭhiparāmāsiādhānaggāhiduppaṭinissaggiyugaḷavasena pañca yugaḷāni saṅgaṇhāti. <bold>Ajjhattasantānappavattānī</bold>ti niyakajjhattasantāne pavattāni.</paragraph>
<paragraph line="247">Aṭṭhārasabhedakaravatthūnaṃ samuṭṭhānabhāvaṃ nibbacanena pakāsento āha ‘‘taṃ hī’’tiādi. <bold>Ta</bold>nti anuvādādhikaraṇaṃ, samuṭṭhātīti sambandho. Ettha ca ‘‘etesū’’ti iminā adhikaraṇabhāvaṃ dasseti. ‘‘Etehī’’ti iminā karaṇabhāvaṃ dasseti. <bold>Tenā</bold>ti kāraṇena. <bold>Assā</bold>ti vivādādhikaraṇassa. <bold>Etānī</bold>ti aṭṭhārasabhedakaravatthūni. <bold>Sabbatthā</bold>ti sabbesaṃ adhikaraṇānaṃ sabbesu samuṭṭhānesu.</paragraph>
<paragraph line="248" number="344">Ekena adhikaraṇena kiccādhikaraṇenāti idaṃ vuttanti sambandho. <bold>Etānī</bold>ti adhikaraṇāni. <bold>Ekaṃsato</bold>ti ekaṃsena, ekakoṭṭhāsenāti attho. <bold>Hī</bold>ti saccaṃ, yasmā vā.</paragraph>
<paragraph line="249">Sāvasesāpatti sammati viya anavasesāpatti na sammatīti yojanā. Kasmā na sammatīti āha ‘‘na hī’’tiādi. <bold>Hī</bold>ti yasmā. <bold>Sā</bold>ti anavasesā āpatti. <bold>Tato</bold>ti anavasesāpattito. Ettha <pageBreak edition="M" number="0.0599" />ca ‘‘na sakkā desetu’’nti iminā desanāgāminiyā abhāvaṃ dīpeti. ‘‘Na sakkā…pe… patiṭṭhātu’’nti iminā vuṭṭhānagāminiyā abhāvaṃ dīpeti.</paragraph>
<paragraph line="250" number="349"><bold>Tato</bold>ti nayato. <bold>Yattha sativinayo</bold>tiādikā cha yamakapucchāti sambandho. <bold>Tāsa</bold>nti pucchānaṃ. <bold>Pakāsito</bold>ti pākaṭo.</paragraph>
<paragraph line="251" number="351"><bold>Dvinnampi samathāna</bold>nti sammukhāvinayasativinayavasena dvinnampi samathānaṃ. <bold>Yasmā</bold>ti yena kāraṇena na sakkāti sambandho. Pattavaṭṭīnaṃ nānākaraṇanti sambandho. <bold>Tesa</bold>nti sammukhāvinayasativinayānaṃ nānākaraṇanti sambandho. Ayaṃ panettha yojanā – yasmā kadalikkhandhe pattavaṭṭīnaṃ nānākaraṇaṃ vinibbhujjitvā dassetuṃ na sakkā viya tesaṃ nānākaraṇaṃ vinibbhujjitvā dassetuṃ na sakkāti. <bold>Tenā</bold>ti kāraṇena. <bold>Sabbatthā</bold>ti sabbesu vissajjanesu.</paragraph>
<subhead line="252">Sattasamathanidānavaṇṇanā</subhead>
<paragraph line="253" number="352"><bold>Assā</bold>ti <pageBreak edition="V" number="2.0227" />sammukhāvinayassa. <bold>Tatthā</bold>ti ‘‘nidānanidāno’’ti pāṭhe. <bold>Ida</bold>nti sammukhācatukkaṃ. <bold>Laddhupavādo</bold>ti laddho paresaṃ upavādo yenāti laddhupavādo, khīṇāsavo. <bold>Yassa cā</bold>ti yassa ca santiketi sambandho. <bold>Ubhinna</bold>nti desakapaṭiggāhakānaṃ dvinnaṃ.</paragraph>
<paragraph line="254" number="353">Nanu pucchāyaṃ ‘‘sattannaṃ samathāna’’nti vuttaṃ, kasmā pana vissajjanāyaṃ sammukhāvinayassa samuṭṭhānaṃ na vuttanti āha ‘‘kiñcāpī’’tiādi. Tattha kiñcāpi vuttanti yojanā. Ettha <bold>kiñcāpi</bold>saddo sambhāvanattho, <bold>pana</bold>saddo garahattho. Tathā vuttampīti yojanā. <bold>Kammasaṅgahābhāvenā</bold>ti kamme saṅgahassa abhāvena. <bold>Tatthā</bold>ti tasmiṃ ‘‘kammassa kiriyā’’tiādipāṭhe. Kammaṃ karīyati imāyāti kiriyā, ñatti. Tena vuttaṃ ‘‘kammassa kiriyāti ñatti veditabbā’’ti. Kariyate ṭhapiyate <bold>karaṇaṃ</bold>. Sayaṃ upagamiyate <bold>upagamanaṃ</bold>. Ajjhesanena paraṃ upagamāpiyate <bold>ajjhupagamanaṃ</bold>. Adhivāsiyate <bold>adhivāsanā</bold>. Appaṭikkosiyate <bold>apaṭikkosanā</bold>. Iti imamatthaṃ dassento āha ‘‘karaṇanti tassāyevā’’tiādi. <bold>Eta</bold>nti kammaṃ. <bold>Me</bold>ti mayhaṃ. Khamudhātupayoge sampadānatthe <pageBreak edition="M" number="0.0600" />sampadānavacanaṃ. Atha vā meti mayā. Katvatthe karaṇavacanaṃ, sāmivacanaṃ vā. <bold>Khamatī</bold>ti katturūpasadisaṃ kammarūpaṃ. Rūpañhi katturūpasadisaṃ kammarūpaṃ ‘‘khamati saṅghassā’’tiādīsu (mahāva. 127) viya. Kammarūpasadisaṃ katturūpaṃ ‘‘upāsako sīlaṃ samādiyatī’’tiādīsu (paṭṭhā. 1.1.423) viya. Ettha kammatthe pavatto yapaccayo lopoti daṭṭhabbaṃ.</paragraph>
<subhead line="255">Sattasamathanānātthādivaṇṇanā</subhead>
<paragraph line="256" number="354">Mātāputtādīnaṃ ayaṃ vivādoti yojanā. ‘‘Viruddhavādattā’’ti iminā vadanaṃ vādo, viruddho vādo <bold>vivādo</bold>ti nibbacanaṃ dasseti. <bold>Adhikaraṇīyatāyā</bold>ti vūpasamitatāya. Iminā adhikariyati samathehi vūpasamiyatīti <bold>adhikaraṇa</bold>nti vacanatthaṃ dasseti. <bold>Sabbatthā</bold>ti sabbesu adhikaraṇabhedesu.</paragraph>
<centered line="257">Iti adhikaraṇabhedavaṇṇanāya yojanā samattā.</centered>
<title line="258">Dutiyagāthāsaṅgaṇikaṃ</title>
<subhead line="259">Codanādipucchāvissajjanāvaṇṇanā</subhead>
<paragraph line="260" number="359">Dutiyagāthāsaṅgaṇiyaṃ <pageBreak edition="V" number="2.0228" />codanā nāma kiṃ dassetvā codanāti āha ‘‘vatthuñca āpattiñca dassetvā codanā’’ti. Dosaṃ sarāpetīti <bold>dosasāraṇā. Saṅghasannipāto</bold>ti saṅghassa sannipatanaṃ. Iminā <bold>saṅgho</bold>ti ettha uttarapadalopaṃ dasseti. <bold>Matikamma</bold>nti ettha matisaddo icchatthoti āha ‘‘vuccati mantaggahaṇa’’nti. <bold>Ta</bold>nti matikammaṃ.</paragraph>
<paragraph line="261">‘‘Tena cuditakapuggalenā’’ti padaṃ ‘‘sāraṇatthāyā’’ti pade kāritakammaṃ. <bold>Tassa puggalassā</bold>ti tassa cuditakassa puggalassa, iminā ‘‘niggahatthāyā’’ti padassa kammaṃ dasseti. <bold>Tatthā</bold>ti tasmiṃ adhikaraṇavinicchayaṭṭhāne. <bold>Pariggahaṇatthāyā</bold>ti pari vīmaṃsitvā gahaṇatthāya. <bold>Dhammā-dhamma</bold>nti <pageBreak edition="M" number="0.0601" />bhūtābhūtaṃ. ‘‘Vinicchayasanniṭṭhāpanattha’’nti iminā pāḷiyaṃ pāṭhasesaṃ dasseti.</paragraph>
<paragraph line="262"><bold>Mā kho paṭigha</bold>nti ettha <bold>paṭigha</bold>saddo kopapariyāyoti āha ‘‘kopaṃ mā janayī’’ti. ‘‘Cuditake vā codake vā’’ti iminā ‘‘saṅghe’’ti ādhāraṃ paṭikkhipati. <bold>Sace anuvijjako tuva</bold>nti ettha <bold>anuvijjaka</bold>saddo vinayadharapariyāyoti āha ‘‘vinayadharo’’ti. Vinayadharo hi yasmā codakacuditakānaṃ vacanaṃ anuminitvā vatthuāpattādivasena vidati, tasmā <bold>anuvijjako</bold>ti vuccati.</paragraph>
<paragraph line="263">Viruddhaṃ gāhaṃ saṃvattetīti <bold>viggāhikaṃ</bold>. ‘‘Na tva’’ntiādinā ṇikapaccayassa sarūpaṃ dasseti. <bold>Yāyā</bold>ti kathāya. Suttādīnaṃ sarūpaṃ dassento āha <bold>‘‘suttaṃ nāmā’’</bold>tiādi.</paragraph>
<paragraph line="264"><bold>Anuyuñjanavatta</bold>nti anuyuñjanassa, anuyuñjane vā vattaṃ. Kusalena buddhimatāti ettha <bold>kusala</bold>saddo chekapariyāyo, <bold>buddhimantu</bold>saddo paṇḍitapariyāyoti āha ‘‘chekena paṇḍitenā’’ti. ‘‘Ñāṇapāramippattenā’’ti iminā <bold>buddhimatā</bold>ti ettha na kevalaṃ ñāṇasāmaññaṃ, atha kho sabbaññutaññāṇanti dasseti. <bold>Aya</bold>nti eso yathāvutto attho. <bold>Ayaṃ panā</bold>ti eso vakkhamāno pana. <bold>Etthā</bold>ti imāsu gāthāsu. Sace tvaṃ anuvijjako hosīti yojanā. Yaṃ pana anuyogavattaṃ kataṃ supaññattaṃ sabbasikkhāpadānaṃ anulomanti yojanā. <bold>Ta</bold>nti anuyogavattaṃ. <bold>Itī</bold>ti ayaṃ sādhippāyasaṅkhepavaṇṇanā. <bold>Attano</bold>ti anuvijjakassa. <bold>Samparāye</bold>ti paraloke. <bold>Yo</bold>ti anuvijjako. <bold>Ta</bold>nti anuyogavattaṃ <pageBreak edition="V" number="2.0229" />. <bold>Gati</bold>nti sugatiṃ. <bold>Hita</bold>nti codakacuditakānaṃ hitaṃ. <bold>Gavesanto</bold>ti ñāṇena esanto. Iminā hitaṃ esantoti <bold>hitesī</bold>ti vacanatthaṃ dasseti. <bold>Mettañcā</bold>ti appanāpattaṃ mettañca. <bold>Mettāpubbabhāgañcā</bold>ti appanāmettāya pubbabhāge pavattaṃ parikammaupacāramettañca. Tava bhāre saṅghena kate evāti yojanā.</paragraph>
<paragraph line="265"><bold>Yo</bold>ti anuvijjako. <bold>Etesa</bold>nti codakacuditakānaṃ. ‘‘Bhāsita’’nti iminā <bold>vohāra</bold>saddo bhāsitapariyāyoti dasseti. <bold>Ta</bold>nti sahasā vohāraṃ.</paragraph>
<paragraph line="266"><bold>Anusandhita</bold>nti <pageBreak edition="M" number="0.0602" />ettha vinicchayānusandhiṃ paṭikkhipanto āha ‘‘kathānusandhi vuccatī’’ti. Kathāya anurūpaṃ sandahanaṃ <bold>kathānusandhi. Paṭiññānusandhitenā</bold>ti ettha paṭiññāsaddaanusandhisaddānaṃ tulyādhikaraṇato aññaṃ bhinnādhikaraṇaṃ dassento āha <bold>‘‘athavā’’</bold>tiādi. Lajjiṃ puggalanti sambandho. <bold>Tatthā</bold>ti gāthāyaṃ. <bold>Vattānusandhinā</bold>ti ācārasaṅkhātena vattena anusandhinā assa alajjīssa vattena saddhiṃ yā paṭiññā sandhiyatīti yojanā.</paragraph>
<paragraph line="267"><bold>Jānanto āpajjatī</bold>ti jānanto hutvā āpajjati. Iminā <bold>sañciccā</bold>ti padassa sañcetetvāti atthaṃ dasseti. Vītikkamacetanāya saddhiṃ cetetvāti attho. ‘‘Na deseti na vuṭṭhātī’’ti iminā <bold>parigūhatī</bold>ti ettha parigūhanaṃ nāma atthato na desanaṃ na vuṭṭhānanti dasseti.</paragraph>
<paragraph line="268"><bold>Ya</bold>nti ‘‘sañcicca āpattiṃ āpajjatī’’ti vacanaṃ. <bold>Tumhehī</bold>ti parihārakārakehi. <bold>Sacca</bold>nti tathaṃ avitathaṃ. <bold>Ahampī</bold>ti codakopi. <bold>Pi</bold>saddena parihārakaṃ sampiṇḍeti. <bold>Na</bold>nti ‘‘sañciccā’’tiādivacanaṃ. <bold>Ta</bold>nti tuvaṃ, tvaṃ vā.</paragraph>
<paragraph line="269"><bold>Pubbāpara</bold>nti ettha pubbe kathetabbaṃ <bold>pubbaṃ,</bold>aparamhi kathetabbaṃ <bold>aparaṃ,</bold>pubbañca aparañca pubbāparanti dassento āha ‘‘pure’’tiādi. ‘‘Tasmiṃ pubbāpare’’ti iminā pāḷiyaṃ <bold>pubbaparassā</bold>ti ettha bhummatthe sāmivacananti dasseti.</paragraph>
<paragraph line="270"><bold>Dvīhī</bold>ti <pageBreak edition="V" number="2.0230" />pārājikasaṅghādisesavasena dvīhi. <bold>Pañcahī</bold>ti thullaccayādivasena pañcahi. <bold>Micchādiṭṭhiyā</bold>ti ‘‘natthi dinna’’ntiādinā (dha. sa. 1221) dasavatthukāya micchādiṭṭhiyā. <bold>Antaggāhikadiṭṭhiyā</bold>ti ‘‘sassato loko’’tiādinā (dī. ni. 1.31; ma. ni. 1.269) dasavatthukāya antaggāhikadiṭṭhiyā. <bold>Sabbatthā</bold>ti sabbesu dutiyagāthāsaṅgaṇikesu.</paragraph>
<centered line="271">Iti dutiyagāthāsaṅgaṇikavaṇṇanāya yojanā samattā.</centered>
<title line="272">Codanākaṇḍaṃ</title>
<subhead line="273">Anuvijjakakiccavaṇṇanā</subhead>
<paragraph line="274" number="360-1">Idāni <pageBreak edition="M" number="0.0603" />āraddhanti sambandho. Eko bhikkhu ekena mātugāmenāti yojanā. <bold>So</bold>ti passanto bhikkhu. <bold>Ta</bold>nti nikkhamantaṃ pavisantaṃ vā bhikkhuṃ. <bold>Itaro</bold>ti cuditako. <bold>Tassā</bold>ti codakassa. <bold>Na upetī</bold>ti na upagacchati. <bold>Na paṭijānātī</bold>ti na paṭissavaṃ karoti. <bold>Etthā</bold>ti mātugāmena nikkhamantapavisantaṭṭhāne. <bold>Ya</bold>nti kammaṃ. <bold>Tenā</bold>ti codakena. <bold>Tassā</bold>ti codakassa vacanenāti sambandho. <bold>Itaro</bold>ti cuditako. <bold>Asuddhaparisaṅkito</bold>ti asuddhāya aṭṭhāne uppannāya parisaṅkāya parisaṅkito. Tadatthaṃ dasseti ‘‘amūlakaparisaṅkito’’ti iminā. <bold>Tassa puggalassā</bold>ti cuditakassa paṭiññāyāti sambandho. <bold>Sabbatthā</bold>ti sabbesu anuvijjakakiccesu.</paragraph>
<centered line="275">Iti anuvijjakakiccavaṇṇanāya yojanā samattā.</centered>
<subhead line="276">Codakapucchāvissajjanā</subhead>
<paragraph line="277" number="362-3"><bold>Sacce ca akuppe cā</bold>ti padhānaṃ sambandhaṭṭhānaṃ dassento āha ‘‘patiṭṭhātabba’’nti. ‘‘Ya’’ntiādinā sacce patiṭṭhātabbabhāvaṃ dasseti. <bold>Ya</bold>nti kammaṃ. ‘‘Na cā’’tiādinā akuppe patiṭṭhātabbabhāvaṃ dasseti. <bold>Otiṇṇañcā</bold>ti vinicchayaṃ otiṇṇañca. ‘‘Vacana’’nti iminā otiṇṇānotiṇṇasarūpaṃ dasseti. <bold>Tatrā</bold>ti purimavacanāpekkhaṃ. ‘‘Otiṇṇānotiṇṇaṃ <pageBreak edition="V" number="2.0231" />jānitabba’’nti vacaneti hi attho. <bold>Codakassa pamāṇa</bold>nti ‘‘dhammo’’ti vā ‘‘adhammo’’ti vā ‘‘bālo’’ti vā ‘‘paṇḍito’’ti vā codakassa pamāṇaṃ. <bold>Cuditakassa pamāṇa</bold>nti dhammacuditako nu kho, noti cuditakassa pamāṇaṃ. <bold>Anuvijjakassa pamāṇa</bold>nti sakkā nu kho vinicchituṃ, noti anuvijjakassa pamāṇaṃ. Anuvijjako vattabboti sambandho. <bold>Yena dhammenā</bold>tiādīsu dhammādīnaṃ sarūpaṃ dassento āha ‘‘dhammoti bhūtaṃ vatthū’’tiādi. Etena dhammena ca etena vinayena ca etena satthusāsanena cāti yojanā. Tasmā anuvijjakena vūpasametabbanti sambandho. <bold>Etthā</bold>ti anuvijjakassa paṭipajjitabbaṭṭhāne.</paragraph>
<paragraph line="278"><bold>Avañña</bold>nti <pageBreak edition="M" number="0.0604" />avajānanaṃ. <bold>Ime</bold>ti therā. ‘‘Khatattā’’ti iminā attanāva attā khaññatīti <bold>khato</bold>ti vacanatthaṃ dasseti. Upahaniyantīti <bold>upahatāni,</bold>upahatāni indriyāni anenāti <bold>upahatindriyo</bold>. ‘‘Paññāya abhāvato’’ti iminā <bold>dummedho</bold>ti ettha dusaddo abhāvattho, medhāsaddo paññāpariyāyoti dasseti. Natthi medhā etassāti <bold>dummedho</bold>ti nibbacanaṃ kātabbaṃ. Khato…pe… dummedho so anuvijjako upagacchatīti yojanā. <bold>Tasmā</bold>ti yasmā upagacchati, tasmā vuttanti sambandho. <bold>Tassā</bold>ti pāṭhassa, gāthāya vā. Vitthāraṃ dassento āha ‘‘cuditakacodakesu hī’’tiādi. <bold>Ubhopete</bold>ti ubhopi ete āmisapuggalanissaye. <bold>Dhammo</bold>ti sāsanadhammo. <bold>Itī</bold>ti ayamattho.</paragraph>
<paragraph line="279"><bold>Upakaṇṇakaṃ jappatī</bold>ti ettha kaṇṇassa samīpaṃ upakaṇṇaṃ, tadeva upakaṇṇakanti dassento āha ‘‘evaṃ kathehī’’tiādi. ‘‘Kaṇṇamūle’’ti iminā upakaṇṇakanti ettha upasaddassa samīpatthaṃ dasseti. <bold>Mantetī</bold>ti katheti. Iminā jappadhātuyā kathanatthaṃ dasseti. <bold>Jimhaṃ pekkhatī</bold>ti ettha jimhasaddo kuṭilavācako, kuṭilaṃ nāma atthato idha dosoti āha ‘‘dosamevā’’ti.</paragraph>
<paragraph line="280"><bold>Kathānusandhī</bold>ti cuditakaanuvijjakānaṃ kathāya anusandhi. <bold>Vinicchayānusandhī</bold>ti anuvijjakena katassa āpattānāpattivinicchayassa anusandhi. <bold>Sabbatthā</bold>ti codanākaṇḍe.</paragraph>
<centered line="281">Iti codanākaṇḍavaṇṇanāya yojanā samattā.</centered>
<title line="282">Cūḷasaṅgāmaṃ</title>
<subhead line="283">Anuvijjakassa paṭipattivaṇṇanā</subhead>
<paragraph line="284" number="365">Cūḷasaṅgāme <pageBreak edition="V" number="2.0232" />samāgamanaṃ <bold>saṅgāmo,</bold>samāgamenti sannipatanti etthāti vā <bold>saṅgāmo</bold>ti vacanatthaṃ dassento āha ‘‘saṅgāmo vuccati…pe… saṅghasannipāto’’ti. Sannipatanaṃ <bold>sannipāto,</bold>sannipatanti <pageBreak edition="M" number="0.0605" />ettha deseti vā sannipāto, saṅghassa sannipāto <bold>saṅghasannipāto</bold>. Saṅgāma yuddheti dhātupāṭhesu (saddanītidhātumālāyaṃ 18 makārantadhātu) vuttaṃ. Tattha yuddhaṃ nāma atthato adhikaraṇavinicchayoti gahetabbaṃ. Tadatthaṃ vitthārento āha ‘‘tatra hī’’tiādi. Tattha <bold>tatrā</bold>ti tasmiṃ saṅgāme, samosarantīti sambandho. <bold>Attapaccatthikā</bold>ti attano paṭipakkhaṃ atthayanti. <bold>Uddhamma</bold>nti dhammato viyogaṃ. Dīpentā hutvāti yojanā. Ke viyāti āha ‘‘vajjiputtakā viyā’’ti. So bhikkhu pavattetīti sambandho. <bold>Laddhi</bold>nti uddhammādivādaṃ. <bold>Tatthā</bold>ti saṅgāme. <bold>Avacaratī</bold>ti ogāhetvā cāreti pavatteti. Tamevatthaṃ dassento āha ‘‘ajjhogāhetvā vinicchayaṃ pavattetī’’ti. Ettha ‘‘ajjhogāhetvā’’ti iminā <bold>ava</bold>tyūpasaggassa ogāhatthaṃ dasseti. ‘‘Vinicchayaṃ pavattetī’’ti iminā caradhātussa kāritantogadhattā sahakāritakammena pavattanatthaṃ dasseti. Iminā saṅgāme avacaratīti <bold>saṅgāmāvacaro</bold>ti nibbacanaṃ dasseti. Ko viyāti āha ‘‘yasatthero viyā’’ti. <bold>Mānaddhaja</bold>nti ketukamyatāpaccupaṭṭhānamānasaṅkhātaṃ dhajaṃ. <bold>Rajoharaṇasamenā</bold>ti ettha rajaṃ harati apaneti anenāti <bold>rajoharaṇaṃ,</bold>pādapuñjanaṃ, tena samenāti dassento āha ‘‘pādapuñjanasamenā’’ti. Pādaṃ puñjati sodheti anenāti <bold>pādapuñjanaṃ,</bold>tena samo <bold>pādapuñjanasamo,</bold>tena. Samākāraṃ dassento āha ‘‘yathā’’tiādi. Rajoharaṇassa neva rāgo hotīti sambandho. <bold>Yathāpatirūpa</bold>nti patirūpassa anulomaṃ, patirūpānatikkantanti attho. Akathentena nisīditabbanti sambandho. <bold>Sāmaṃ vā dhammo</bold>ti ettha dhammo nāma koti āha ‘‘kappiyākappiyanissitā vā’’tiādi. Rūpārūpaparicchedo ca samathācāro ca vipassānācāro ca ṭhānavattañca nisajjavattañca, ādisaddena caṅkamavattādīni saṅgaṇhāti. Cuddasamahāvattādīnaṃ ‘‘kappiyākappiyanissitā’’ti padena gahitattā vattasaddena ṭhānavattādīni eva gahetabbāni, ādisaddena caṅkamavattādīni gahetabbāni. <bold>Paro vā ajjhesitabbo</bold>ti yovā so vā koci ajjhesitabboti āha ‘‘yo’’tiādi. Iminā <pageBreak edition="M" number="0.0606" />na yo vā so vā koci ajjhesitabbo, samatthoyeva pana ajjhesitabboti vā dasseti. ‘‘Āvuso’’tiādinā vattabbākāraṃ dasseti. <bold>Ariyo</bold><pageBreak edition="V" number="2.0233" /><bold>vā tuṇhībhāvo</bold>ti ettha na kevalaṃ kathetuṃ asamatthavasena tuṇhībhāvo, kammaṭṭhānamanasikāravasena panāti āha ‘‘kammaṭṭhānamanasikāravasena tuṇhībhāvo’’ti. Ariyānaṃ eso <bold>ariyo,</bold>tuṇhībhāvo. ‘‘Nāvajānitabbo’’ti iminā <bold>nātimaññitabbo</bold>ti padassa atikkamma na maññitabboti dasseti.</paragraph>
<paragraph line="285"><bold>Upajjhāyo</bold>ti codakacuditakānaṃ upajjhāyo. <bold>Sabbatthā</bold>ti sabbesu ‘‘na ācariyo pucchitabbo’’tiādipadesu. Kulameva jātināmagottavasena ayanti apadisiyatīti <bold>kulapadeso. Atrassā</bold>ti ettha atra assāti padacchedaṃ katvā atrasaddo puggalavisayo, assasaddo ākhyātikoti āha ‘‘atra puggale’’tiādi. Tattha ‘‘bhaveyyā’’ti iminā assasaddassa sabbanāmattañca ‘‘bhavatī’’ti vattamānikabhāvañca paṭikkhipati. <bold>Parisānuvidhāyakenā</bold>ti parisāya anumataṃ karontena. Iminā <bold>no parisakappikenā</bold>ti ettha <bold>kappa</bold>saddo vijhatthoti dasseti. <bold>Ya</bold>nti vacanaṃ. <bold>Na hatthamuddā</bold>ti mudanti etāyāti <bold>muddā,</bold>sakkharamaṅguliyaṃ hatthassa muddā avayaviavayavavasena sambandhattāti <bold>hatthamuddā</bold>. Tassā vikāro ‘‘hatthamuddā’’ti gahetabboti āha ‘‘hatthavikāro’’ti.</paragraph>
<paragraph line="286">‘‘Atthaṃ anuvidhiyantenā’’ti ettha <bold>attha</bold>nti vinicchayatthaṃ. <bold>Anuvidhiyantenā</bold>ti sallakkhentena. Iti imamatthaṃ dassento āha ‘‘vinicchayapaṭivedhameva sallakkhentenā’’ti. <bold>Sannipātamaṇḍale</bold>ti sannipātāya parisāya samūhe, sannipātamaṇḍalassa majjheti attho. <bold>Na vītihātabba</bold>nti ettha vītiharaṇaṃ nāma atthato hāpananti āha ‘‘na vinicchayo hāpetabbo’’ti. <bold>Duruttavāca</bold>nti codakacuditakānaṃ duruttavācaṃ. <bold>Hitaparisakinā</bold>ti ettha hitaṃ pari esatīti hitaparisako, karuṇā ca karuṇāpubbabhāgo ca, so etassatthīti <bold>hitaparisakī,</bold>puggalo, tena hitaparisakinā. Tamevatthaṃ dassento āha ‘‘hitesinā hitagavesinā’’ti <pageBreak edition="M" number="0.0607" />. <bold>Karuṇā</bold>ti appanāpattā karuṇā. <bold>Karuṇāpubbabhāgo</bold>ti appanāpattāya karuṇāya pubbabhāge pavattā parikammaupacārakaruṇā. <bold>Padadvayepī</bold>ti ‘‘hitānukampinā kāruṇikena bhavitabbaṃ. Hitaparisakinā asamphappalāpinā bhavitabba’’nti padadvayepi. Ayaṃ adhippāyo veditabboti yojanā. ‘‘Asundaravacana’’nti iminā <bold>asurutta</bold>nti ettha sundaraṃ uttaṃ <bold>suruttaṃ,</bold>na suruttaṃ asuruttanti vacanatthaṃ dasseti. <bold>Pariggahetabbo</bold>ti parivīmaṃsitvā gahetabbo.</paragraph>
<paragraph line="287"><bold>Tassā</bold>ti adhammacodakassa. <bold>Anosaṭaṃ vatthu</bold>nti ettha ‘‘codakacuditakehi vutta’’nti padaṃ adhikāravasena veditabbaṃ. Ettha ca <bold>anosaṭa</bold>nti vinicchayaṃ anosaṭanti attho. Kiṃ paggaṇhitabboti <pageBreak edition="V" number="2.0234" />āha ‘‘nanu tva’’ntiādi. <bold>Anuyogavatta</bold>nti ‘‘kālena vakkhāmī’’tiādinā (cūḷava. 399; pari. 362, 437) vuttaṃ, ‘‘sacce ca akuppe cā’’ti (cūḷava. 401) ca vuttaṃ anuyuñjanavattaṃ. Tañhi yasmā anena vattena codako cuditakaṃ, cuditako vā codakaṃ anuyuñjati, codakena cuditako, cuditakena vā codako anuyuñjiyati, tasmā <bold>anuyogavatta</bold>nti vuccati. <bold>Kathāpetvā</bold>ti codakacuditakeheva kathāpetvā. <bold>Tassā</bold>ti codakassa vā cuditakassa vā, <bold>sārajja</bold>nti bhayaṃ. <bold>Te</bold>ti tava. <bold>Vatvāpī</bold>ti mukhena vatvāpi. <bold>Pi</bold>saddena kāyavikāraṃ dassetvāpīti sampiṇḍeti. ‘‘Anuyogavatta’’nti dhātukammaṃ, ‘‘so bhikkhū’’ti kāritakammaṃ ajjhāharitabbaṃ, taṃ kammaṃ tabbapaccayo vadati. <bold>Asuci vibhāvetabbo</bold>ti ettha natthi suci sīlametassāti <bold>asucī</bold>ti vutte alajjīti āha ‘‘alajji’’nti. Uju sīlavā kāyavaṅkādirahito hotīti yojanā. Ettha ca kāyavaṅkādirahito hotīti iminā ujuno kāraṇaṃ dasseti. Kāyavaṅkādirahitattā uju hotīti adhippāyo. <bold>So</bold>ti bhikkhu. <bold>Maddavenevā</bold>ti mudubhāveneva. <bold>Upacaritabbo</bold>ti kathetabbo. Iminā <bold>ujumaddavenā</bold>ti padassa sambandhaṭṭhānaṃ pāṭhasesaṃ dasseti. <bold>Yo</bold>ti bhikkhu. <bold>Ayamevā</bold>ti evasaddena na dhammagaruko, puggalagaruko, dhammesu ca puggalesu ca na majjhattoti veditabboti dasseti.</paragraph>
<paragraph line="288" number="366">Tena <pageBreak edition="M" number="0.0608" />ca pana anuvijjakenāti yojanā. <bold>Suttādīsū</bold>ti ādisaddena vinayaanuloma paññattaanulomikāni saṅgahetabbāni. Suttaṃ saṃsandanatthāya hotīti yojanā. Kesaṃ saṃsandanatthāyāti āha ‘‘āpattānāpattīnaṃ saṃsandanattha’’nti. Opammaṃ atthadassanatthāya hotīti yojanā. Eseva nayo sesesupi. <bold>Paccekaṭṭhāyino avisaṃvādakaṭṭhāyino</bold>ti ettha paccekasmiṃ tiṭṭhanti sīlenāti <bold>paccekaṭṭhāyino,</bold>avisaṃvādake tiṭṭhanti sīlenāti <bold>avisaṃvādakaṭṭhāyino</bold>ti dassento āha ‘‘issa…pe… ṭhitā’’ti. ‘‘Issariyādhipaccajeṭṭhakaṭṭhāne’’ti iminā paccekasarūpaṃ dasseti. <bold>Te</bold>ti saṅghena anumatā puggalā.</paragraph>
<paragraph line="289">Kimatthaṃ ‘‘vinayo saṃvaratthāyā’’tiādi vuttanti āha ‘‘idānī’’tiādi. Idāni dassetuṃ āhāti sambandho. Ye mandā mandabuddhino hutvā evaṃ vadeyyunti yojanā. Atha vā mandā mandabuddhino ye puggalā evaṃ vadeyyunti yojanā. Sakalāpi vinayapaññatti upanissayo hotīti sambandho. Iminā ‘‘saṃvaratthāyā’’tiādīsu ‘‘anupādāparinibbānatthāyā’’tipariyosānesu terasavākyesu ‘‘upanissayo hotī’’ti pāṭhaseso ajjhāharitabboti dasseti. ‘‘Paccayo’’ti iminā ‘‘upanissayo’’ti padassa upanissayapaccayoti <pageBreak edition="V" number="2.0235" />atthaṃ dasseti. <bold>Sabbatthā</bold>ti sabbesu dvādasavākyesu. Visesaṃ dassento āha ‘‘apicetthā’’tiādi. Tattha <bold>apica</bold>visesaṃ vakkhāmīti yojanā. <bold>Etthā</bold>ti ‘‘avippaṭisāratthāyā’’tiādīsu. <bold>Ta</bold>nti sukhaṃ. Taruṇavipassanā nāma kassa adhivacananti āha ‘‘udayabbayañāṇassetamadhivacana’’nti. Nanu ‘‘virāgo’’ti ettha catubbidhassa ariyamaggassa gahitattā ‘‘vimuttī’’ti etthāpi catubbidhaṃ phalaṃ gahetabbaṃ, kasmā pana ‘‘vimuttīti arahattaphala’’nti vuttanti āha ‘‘catubbidhopi hī’’tiādi. <bold>Hī</bold>ti saccaṃ, yasmā vā. <bold>Apaccayaparinibbānatthāyā</bold>ti asaṅkhataparinibbānatthāya. Natthettha hi parinibbāne koci paccayo, tasmā apaccayaparinibbānanti vuccati. <bold>Ta</bold>nti vimuttiñāṇadassanaṃ. <bold>Tasmiṃanuppatte</bold>ti tasmiṃ vimuttiñāṇadassane <pageBreak edition="M" number="0.0609" />anukkamena patte. <bold>Avassa</bold>nti dhuvaṃ ekantenāti attho. <bold>Etadatthā</bold>ti eso anupādā parinibbānasaṅkhāto attho payojanaṃ imissā kathāyāti etadatthā. <bold>Kathā</bold>ti atthassa kathā. <bold>Mantanā</bold>ti dhammassa mantanā. <bold>Etadatthā upanisā</bold>ti ettha upanisāsaddo paccayavācakoti āha ‘‘paraṃparapaccayatāpī’’ti. Paraṃparapaccayo hi yasmā ettha paraṃparaphalaṃ upagantvā nisīdati, tasmā <bold>upanisā</bold>ti vuccati. ‘‘Vinayo saṃvaratthāyā’’tiādikā ayaṃ paraṃparapaccayatāpīti yojanā. <bold>Sotāvadhāna</bold>nti ogāhetvā dhiyate ṭhapiyate <bold>avadhānaṃ,</bold>sotassa avadhānaṃ sotāvadhānaṃ. <bold>Imaṃ katha</bold>nti ‘‘vinayo saṃvaratthāyā’’tiādiṃ imaṃ kathaṃ. Yaṃ ñāṇaṃ uppajjati, tampi etadatthanti yojanā. <bold>Yadidaṃ anupādā cittassā</bold>ti ettha ‘‘yadida’’nti nipāto ‘‘vimokkho’’ti padamapekkhitvā yo ayanti atthaṃ vadati. <bold>Anupādā</bold>ti ettha ‘‘sayaṃ abhiññā’’tiādīsu (mahāva. 11) viya yakāralopo hoti, tassa padassa karaṇaṃ pana ‘‘catūhi upādānehī’’ti veditabbaṃ. Iti ima matthaṃ dassento āha ‘‘yo ayaṃ catūhi upādānehi anupādiyitvā’’ti. Ettha catūhi upādānehi anupādiyitvā cittassa arahattaphalasaṅkhāto yo ayaṃ vimokkho atthi, sopi etadatthāya hotīti yojanā. ‘‘Arahattaphalasaṅkhāto’’ti iminā ‘‘vimokkho’’ti padassa atthaṃ dasseti. Arahattaphalañhi yasmā viruddhehi, visesena vā sabbakilesehi muccittha, tasmā <bold>vimokkho</bold>ti vuccati. ‘‘Apaccayaparinibbānatthāya evā’’ti iminā <bold>etadatthāyā</bold>ti padassa atthaṃ dasseti.</paragraph>
<paragraph line="290" number="367"><bold>Vatthuṃ…pe… na jānātī</bold>ti etthāti yojanā kātabbā. <bold>Tasmā</bold>ti yasmā sambandho, tasmā. <bold>Etthā</bold>ti imāsu gāthāsu. <bold>Samena cā</bold>ti ettha ‘‘samenā’’ti padaṃ ‘‘aññāṇenā’’ti atthassa vācakaṃ rūḷhīpadanti dassento āha ‘‘teneva pubbāparaṃ ajānanassa samena aññāṇenā’’ti. Pāḷiyaṃ kena kāraṇena katākataṃ na jānātīti āha ‘‘samenā’’ti. Samena pubbāparassa aññāṇena katākataṃ na <pageBreak edition="M" number="0.0610" />jānātīti attho. <bold>Eva</bold>ntiādi nigamanaṃ <pageBreak edition="V" number="2.0236" />. Yaṃ panetaṃ vacanaṃ vuttanti yojanā. ‘‘Tatthā’’ti ca ‘‘ākāraakovido’’ti ca ādhārādheyyānamabhedo hoti, tasmā avayavī ādhāro, avayavo ādheyyoti daṭṭhabbaṃ. Ākārasaddo iṅgitatthoti āha ‘‘kāraṇākāraṇe’’ti. Kāraṇaakāraṇasaṅkhāte iṅgiteti attho. <bold>Ākārassā</bold>ti bhummatthe sāmivacanaṃ. Ākārasminti hi attho.</paragraph>
<paragraph line="291"><bold>Tathevā</bold>ti yathā vatthuādīni na jānāti, tatheva. <bold>Itī</bold>ti evaṃ. <bold>Yvāya</bold>nti yo ayaṃ bhikkhu. ‘‘Bhayenā’’ti iminā <bold>bhayā</bold>ti ettha kāraṇatthe nissakkavacananti dasseti. Bhayā bhayena gacchatīti yojanā. Eseva nayo <bold>sammohena mohā gacchatī</bold>ti etthāpi. <bold>Chandā</bold>ti chandena. <bold>Dosā</bold>ti dosena. Attanā ñātuṃ asamatthatāya na saññattiyā kusaloti āha ‘‘paraṃ saññāpetuṃ asamatthatāyā’’ti. Kasmā nijjhattiyā ca akovidoti āha ‘‘kāraṇā…pe… tāyā’’ti. ‘‘Parisāya laddhattā’’ti iminā laddho parisasaṅkhāto pakkho yenāti <bold>laddhapakkho</bold>ti vacanatthaṃ dasseti. Sace tādisako bhikkhu hoti, so bhikkhu ‘‘apaṭikkho’’ti vuccatīti yojanā. Eseva nayo heṭṭhāpi. ‘‘Na paṭikkhitabbo’’ti iminā paṭimukhaṃ na ikkhitabboti <bold>apaṭikkho</bold>ti vacanatthaṃ dasseti. ‘‘Na oloketabbo’’ti iminā ikkhadhātuyā dassanatthaṃ dasseti.</paragraph>
<centered line="292">Iti cūḷasaṅgāmavaṇṇanāya yojanā samattā.</centered>
<title line="293">Mahāsaṅgāmaṃ</title>
<subhead line="294">Voharantena jānitabbādivaṇṇanā</subhead>
<paragraph line="295" number="368-74">Mahāsaṅgāme eteneva nayena veditabbanti sambandho. Vatthusaṅkamanākāraṃ dassetvā avajānanapaṭijānanākāraṃ dassento āha <pageBreak edition="M" number="0.0611" />‘‘yo panā’’tiādi. Yo pana vadatīti sambandho. <bold>Esevā</bold>ti eso eva, avajānanapaṭijānanabhikkhūti attho.</paragraph>
<paragraph line="296" number="375"><bold>Nīlādivaṇṇāvaṇṇavasenā</bold>ti nīlādivaṇṇavasena ca ārogyatthādiavaṇṇavasena ca. Sañcarittaṃ <pageBreak edition="V" number="2.0237" />yasmā anena sikkhāpadena dhanaṃ anupadīyati, tasmā <bold>dhanamanuppadāna</bold>nti vuccati. <bold>Pubbapayogo</bold>ti pubbe payujjitabbo.</paragraph>
<subhead line="297">Agatiagantabbavaṇṇanā</subhead>
<paragraph line="298" number="379"><bold>Bahujanaahitāya paṭipanno hotī</bold>ti pāḷiṃ vitthārento āha ‘‘vinayadharena hī’’tiādi. Tattha <bold>vinayadharenā</bold>ti anuvijjakena, vinicchiteti sambandho. <bold>Ovādūpajīviniyo</bold>ti bhikkhūnaṃ ovādaṃ upanissāya jīviniyo. <bold>Upāsakāpī</bold>ti ratanattayaṃ paṭissaraṇanti upāsakāpi. <bold>Dāyakāpī</bold>ti bhikkhūnaṃ paccayadāyakāpi. <bold>Tesa</bold>nti upāsakādīnaṃ. <bold>Tathevā</bold>ti yathā upāsakādayo dvidhā bhijjanti, tatheva. <bold>Tato</bold>ti ārakkhadevatāhi paranti sambandho. <bold>Tenā</bold>ti dvidhākāraṇena.</paragraph>
<paragraph line="299" number="382"><bold>Gahananissito</bold>ti ettha gahanasaddo diṭṭhipariyāyoti āha ‘‘micchādiṭṭhiantaggāhikadiṭṭhisaṅkhātaṃ gahana’’nti.</paragraph>
<paragraph line="300" number="393"><bold>Tassa avajānanto</bold>ti ettha ‘‘tassā’’ti padaṃ ‘‘vacana’’nti pāṭhasesena sambandhitabbanti āha ‘‘tassa vacana’’nti. <bold>Tassā</bold>ti navakassa. <bold>Ta</bold>nti navakaṃ.</paragraph>
<paragraph line="301" number="394"><bold>‘‘Yaṃatthāyā’’</bold>ti eso saddo samāsoti āha ‘‘yadatthāyā’’ti. <bold>‘‘Taṃ attha’’</bold>nti eso saddo liṅgavipallāsoti āha ‘‘so attho’’ti. <bold>Attha</bold>saddo hi pulliṅgo, pāḷiyaṃ <bold>na parihāpetabba</bold>nti etthāpi liṅgavipallāso veditabbo. <bold>Sabbatthā</bold>ti sabbasmiṃ mahāsaṅgāme.</paragraph>
<centered line="302">Iti mahāsaṅgāmavaṇṇanāya yojanā samattā.</centered>
<title line="303">Kathinabhedaṃ</title>
<subhead line="304">Kathinaatthatādivaṇṇanā</subhead>
<paragraph line="305" number="403"><bold>Kathine</bold><pageBreak edition="M" number="0.0612" /><pageBreak edition="V" number="2.0238" /><bold>khandhake</bold>ti kathinakkhandhake. <bold>Pubbe</bold>ti kathinakkhandhake.</paragraph>
<paragraph line="306" number="404"><bold>Payogassā</bold>ti ettha payogo nāma koti āha ‘‘cīvaradhovanādino’’tiādi. Ettha ādisaddena vicāraṇachedanabaddhanasibbanarajanakappabinduādiyanāni cha pubbakaraṇāni saṅgaṇhāti. Udakāharaṇādiko yo payogo karīyatīti yojanā. <bold>Anantaro</bold>nāma atītānantaraanāgatānantaravasena duvidho, idha anāgatānantaroyeva adhippetoti āha ‘‘anāgatavasenā’’ti. Udakāharaṇādipayoge hi uppanne pacchā dhovanādipubbakaraṇassa uppattito tappayogassa anāgatavaseneva paccayo. <bold>Samanantarapaccayenā</bold>ti ettha <bold>saṃ</bold>saddo suṭṭhuatthoti āha ‘‘suṭṭhu anantarapaccayenā’’ti. ‘‘Āsannatara’’nti iminā suṭṭhubhāvaṃ dasseti. ‘‘Payogassā’’ti padaṃ ‘‘ādhārabhāva’’nti pade sāmī, ‘‘paccayā ho<bold>ntī’’</bold>ti pade sampadānaṃ. ‘‘Nissaya’’nti padaṃ ‘‘ādhārabhāva’’nti padena saṃvaṇṇeti. ‘‘Upetenā’’ti iminā <bold>upa</bold>saddassa upagamanatthaṃ dasseti, balavatthaṃ paṭikkhipati. <bold>Paṭhama</bold>nti payogato, payogassa vā tāva. Iminā <bold>purejātapaccayenā</bold>ti ettha puresaddo paṭhamatthoti dasseti. <bold>Pacchā</bold>ti payogato, payogassa vā paraṃ. <bold>Apubbaṃ acarima</bold>nti ekapahārena. Iminā sahajātasaddassa atthaṃ dasseti.</paragraph>
<paragraph line="307">Evaṃ pucchitvāti sambandho. <bold>Ya</bold>nti dhammajātaṃ. Idāni āhāti sambandho. <bold>Yassā</bold>ti payogādikassa. <bold>Tadevā</bold>ti dhammajātameva. <bold>Tassā</bold>ti ‘‘pubbakaraṇaṃ payogassā’’tiādivacanassa attho evaṃ veditabboti yojanā. ‘‘Payogassa katame dhammā’’tiādi yaṃ vacanaṃ vuttaṃ, tattha vissajjanaṃ mayā vuccateti yojanā. Iminā pāḷiyaṃ ajjhāharitvā yojetabbabhāvaṃ dasseti. Catūhi paccayehi paccayākāraṃ vitthārento āha ‘‘payogassa hī’’tiādi. Payogassa pubbakaraṇaṃ paccayo hotīti sambandho. <bold>Uddiṭṭhadhammesū</bold>ti ‘‘anantarapaccayena <pageBreak edition="M" number="0.0613" />paccayo’’tiādinā uddiṭṭhesu dhammesu purejātapaccayo panesāti sambandho. Atha vā <bold>uddiṭṭhadhammesū</bold>ti pubbakaraṇavasena uddiṭṭhesu dhovanādidhammesu ekadhammampīti sambandho. <bold>Na labhatī</bold>ti udakāharaṇādipayogassa pubbe na labhati. <bold>Aya</bold>nti udakāharaṇādipayogo. <bold>Pacchājātapaccayaṃ pana labhatī</bold>ti udakāharaṇādipayogo <pageBreak edition="V" number="2.0239" />pacchājātapaccayaṃ labhati. Kasmā labhatīti āha ‘‘pacchā uppajjanakassa hī’’tiādi. <bold>Pacchā</bold>ti payogassa, payogato vā paraṃ. Hi yasmā kayirati, tasmā labhatīti yojanā. Sahajātapaccayaṃ pana na labhatīti sambandho. <bold>Mātikāpalibodhānisaṃsasaṅkhāte</bold>ti aṭṭhamātikādvepalibodhapañcānisaṃsasaṅkhāte. <bold>Añño</bold>ti pannarasahi dhammehi añño. <bold>Payogādīsū</bold>tiādisaddena pubbakaraṇapaccuddhāraadhiṭṭhānāni saṅgaṇhāti. <bold>Etenupāyenā</bold>ti etena yathāvuttaupāyena.</paragraph>
<subhead line="308">Pubbakaraṇanidānādivibhāgavaṇṇanā</subhead>
<paragraph line="309" number="406-7">Dvikkhattuṃ pucchitattā ‘‘pucchādvaya’’nti vuttaṃ. Hetupaccayānaṃ sarūpaṃ dassento āha ‘‘cha cīvarānī’’ti. Kasmā veditabbānīti āha ‘‘pubbapayogādīnañhī’’tiādi. <bold>Hī</bold>ti yasmā. <bold>Tāniyevā</bold>ti cha cīvarāni eva. Evasaddo pacchāpi yojetabbo, tāni evāti attho. <bold>Hī</bold>ti saccaṃ, pubbakaraṇādīni na atthīti yojanā.</paragraph>
<paragraph line="310" number="408">‘‘Imāya saṅghāṭiyā’’tiādinā vacībhedākāraṃ dasseti. Kathinatthārakena yasmā paccuddhāro ca adhiṭṭhānañca karīyati, tasmā <bold>kiriyā</bold>ti vuccati. Tena vuttaṃ ‘‘paccuddhāro ceva adhiṭṭhānañcā’’ti.</paragraph>
<paragraph line="311" number="411">Vatthuvipannādīnaṃ sarūpaṃ dassento āha ‘‘akappiyadussaṃ hotī’’tiādi. Vināsaṃ, vikāraṃ vā pajjatīti <bold>vipannaṃ,</bold>vatthumeva vipannaṃ <bold>vatthuvipannaṃ</bold>.</paragraph>
<subhead line="312">Kathinādijānitabbavibhāgavaṇṇanā</subhead>
<paragraph line="313" number="412"><bold>Tesaññeva dhammāna</bold>nti ettha dhammānaṃ sarūpaṃ dassento āha ‘‘yesu rūpādidhammesū’’ti. Tattha <bold>rūpādidhammesū</bold>ti vaṇṇagandhādīsu suddhaṭṭhakarūpakalāpadhammesu. <pageBreak edition="M" number="0.0614" /><bold>Satī</bold>ti santesu. <bold>Tesa</bold>nti rūpādīnaṃ dhammānaṃ. ‘‘Samodhāna’’nti iminā <bold>saṅgaho</bold>ti padassa atthaṃ dasseti. ‘‘Missībhāvo’’ti iminā <bold>samavāyo</bold>ti padassa atthaṃ dasseti. Avayavadhammānaṃ saṃ ekabhāvassa gahaṇaṃ <bold>saṅgaho</bold>. Avayavadhammānaṃ samaṃ ayanaṃ pavattanaṃ <bold>samavāyo. Bahūsu dhammesū</bold>ti bahūsu paramatthapaññattidhammesu. <bold>Nāmamatta</bold>nti nāmapaññattimattaṃ. <bold>Pubbe</bold>ti kathinakkhandhake.</paragraph>
<paragraph line="314">‘‘Kāraṇehī’’ti <pageBreak edition="V" number="2.0240" />iminā <bold>ākāra</bold>saddo kāraṇatthoti dasseti. <bold>Ya</bold>nti vacanaṃ.</paragraph>
<paragraph line="315" number="416"><bold>Uppajjantī</bold>ti kathinuddhārā uppajjanti. <bold>Ki</bold>nti kiṃ atthajātaṃ. Sabbepi kathinuddhārāti sambandho. <bold>Hī</bold>ti saccaṃ, yasmā vā. <bold>Etthā</bold>ti kathinuddhāresu. <bold>Purimā dve</bold>ti antarubbhārasahubbhāravasena purimā dve. <bold>Etesañcā</bold>ti purimānaṃ dvinnañca. <bold>Itare</bold>ti avasesā kathinuddhārā. <bold>Tesupī</bold>ti itaresu kathinuddhāresu. <bold>Sabbatthā</bold>ti sabbasmiṃ kathinavinicchaye.</paragraph>
<centered line="316">Iti samantapāsādikāya vinayasaṃvaṇṇanāya</centered>
<centered line="317">Paññattivaggavaṇṇanāya</centered>
<centered line="318">Yojanā samattā.</centered>
<title line="319">Upālipañcakaṃ</title>
<subhead line="320">Anissitavaggavaṇṇanā</subhead>
<paragraph line="321" number="417">Upālipañhesu ‘‘kati hi nu kho bhante’’ti pucchāya sambandho natthīti kassaci maññanaṃ nivārento āha ‘‘aya sambandho’’ti. <bold>Thero</bold>ti upālitthero, pucchīti sambandho. <bold>Imesa</bold>nti pañcakānaṃ tantinti sambandho. Kesaṃ atthāya tantiṃ ṭhapessāmīti āha ‘‘nissāya vasanakārīnaṃ atthāyā’’ti. Vasanakārīnaṃ bhikkhūnanti sambandho. <bold>Tesa</bold>nti pañhānaṃ.</paragraph>
<paragraph line="322"><bold>Āpanno</bold><pageBreak edition="M" number="0.0615" /><bold>kammakato</bold>ti ettha ‘‘āpanno’’ti padaṃ ‘‘kammakato’’ti padassa kāraṇadassananti āha ‘‘āpattiṃ āpanno, tappaccayāva saṅghena kammaṃ kataṃ hotī’’ti. <bold>Tappaccayāvā</bold>ti taṃāpattiāpannasaṅkhātā kāraṇā eva.</paragraph>
<subhead line="323">Nappaṭippassambhanavaggavaṇṇanā</subhead>
<paragraph line="324" number="420"><bold>Aya</bold>nti <pageBreak edition="V" number="2.0241" />kammakato bhikkhu, na vattatīti sambandho. <bold>Anulomavatte</bold>ti katakammassa anulome vatte. <bold>Assā</bold>ti bhikkhussa. <bold>Sarajjuko</bold>ti saha kammasaṅkhātāya rajjuyāti sarajjuko.</paragraph>
<paragraph line="325" number="421">Samaggehi bhikkhūhīti sambandho. <bold>Hī</bold>ti saccaṃ. <bold>Accayaṃ desāpetvā</bold>ti aññamaññaṃ dosaṃ desāpetvā. <bold>Tiṇavatthārakasamathaṃ vā</bold>ti <bold>vā</bold>saddo atthantaravikappo. <bold>Tatra ce</bold>ti ettha <bold>ta</bold>saddo kammavisayo, <bold>ce</bold>saddo sacepariyāyoti āha ‘‘sace tādise kamme’’ti. <bold>Diṭṭhāvikammampi katvā</bold>ti diṭṭhāvikammaṃ katvāpīti yojanā. <bold>Pi</bold>saddena akatvāpīti sampiṇḍeti. <bold>Yatra panā</bold>ti kamme pana. <bold>Tatthā</bold>ti kamme. <bold>Pakkamitabba</bold>nti saṅgāmāvacarena pakkamitabbaṃ.</paragraph>
<paragraph line="326" number="422"><bold>Ussitamantī</bold>ti ettha ussitaṃ mantī ussitamantīti dassento āha ‘‘lobha…pe… bhāsitā’’ti. Tattha ‘‘lobhadosa mohamānussannaṃ vāca’’nti iminā ussitapadassa atthaṃ dasseti. ‘‘Bhāsitā’’ti iminā ‘‘mantī’’ti padassa atthaṃ dasseti. <bold>Nissitajappī</bold>ti ettha aññanissitaṃ jappametassāti nissitajappīti dassento āha ‘‘attano’’tiādi. Ettha <bold>jappa</bold>nti vacanaṃ. Jappa vacaneti hi dhātupāṭhesu vuttaṃ. <bold>Ussadayutta</bold>nti lobhādiussadayuttaṃ, vacananti sambandho. <bold>Evamañña</bold>nti evaṃ attanā aññaṃ. <bold>Kathānusandhivacane</bold>ti codakacuditakānaṃ kathāya anusandhivacane. Ettha ‘‘vacane’’ti iminā ‘‘bhāsānusandhī’’ti ettha bhāsasaddo vacanapariyāyoti dasseti.</paragraph>
<paragraph line="327"><bold>Ussāretī</bold>ti uddhaṃ gamāpeti. Iminā ussādeti upari gamāpetīti <bold>ussādetā</bold>ti vacanatthaṃ dasseti. Ettha hi dakārarakārā sadisatthā <pageBreak edition="M" number="0.0616" />. Te hi dve akkharā kadāci katthaci sadisatthā honti. <bold>Avasāretī</bold>ti hīnabhāvaṃ gamāpeti. Iminā avasādeti adhobhāvaṃ gamāpetīti <bold>avasādetā</bold>ti vacanatthaṃ dasseti. ‘‘Apasādetā’’tipi pāṭho, upasaggamattameva nānaṃ. <bold>Samphañca bahuṃ bhāsatī</bold>ti ettha samphasaddo niratthakakathāvacanoti āha ‘‘niratthakakatha’’nti. Niratthakakathā hi yasmā saṃ hitasukhaṃ phalati vināseti, tasmā samphanti vuccati. Phā dhātūti ca phaladhātūti ca dhātupāṭhesu (saddanītidhātumālāyaṃ 16 lakārantadhātu) vuttaṃ.</paragraph>
<paragraph line="328"><bold>Bhāre anāropite</bold>ti ‘‘tava bhāro’’ti saṅghena bhāre anāropite. <bold>Ajjhottharitvā</bold>ti abhibhavitvā <pageBreak edition="V" number="2.0242" />. Iminā <bold>pasayha pavattā</bold>ti ettha pasayhasaddassa abhibhavanatthaṃ dasseti. <bold>Anadhikāre</bold>ti anadhipaccaṭṭhāne. ‘‘Kathetā’’ti iminā vatudhātuyā kathanatthaṃ dasseti. <bold>Anokāsakammaṃ kāretvā</bold>ti ettha nakārassa ayuttayogabhāvato yuttaṭṭhānaṃ dassento āha ‘‘okāsakammaṃ akāretvā’’ti. <bold>Yassā</bold>ti yā assa. Assa bhikkhuno attano yā diṭṭhi atthīti yojanā, athavā attano yā diṭṭhi bhaveyyāti yojanā. <bold>Ta</bold>nti diṭṭhiṃ. ‘‘Kathetā’’ti iminā <bold>byākatā</bold>ti ettha vi ā pubbakaradhātuyā kathanatthaṃ dasseti.</paragraph>
<subhead line="329">Vohāravaggavaṇṇanā</subhead>
<paragraph line="330" number="424">‘‘Neva desanāya na vuṭṭhānenā’’ti idaṃ pārājikāpattiṃ sandhāya vuttaṃ. <bold>Dosānurūpa</bold>nti vatthusaṅkhātassa dosassa anurūpaṃ.</paragraph>
<paragraph line="331"><bold>Payogaṃ na jānātī</bold>ti ettha sace payogo mūlena visadiso hutvā bhinno hoti, evaṃ sati mūlapayoganti na vattabbanti āha ‘‘adhikaraṇānaṃ hī’’tiādi. <bold>Hī</bold>ti saccaṃ, yasmā vā. Mūlameva payogā nāma honti, na aññanti adhippāyo.</paragraph>
<paragraph line="332"><bold>Kātabba</bold>nti <bold>na jānātī</bold>ti kātabbaṃ iti kammassa karaṇaṃ na jānātīti yojanā. <bold>Vatthū</bold>ti bhaṇḍanakalahādivatthu, niyassādīnaṃ vatthūti sambandho <pageBreak edition="M" number="0.0617" />. <bold>Catunna</bold>nti tajjanīyaniyassapabbājanīyapaṭisāraṇīyavasena catunnaṃ. <bold>Yācatī</bold>ti saṅghaṃ kammassa vūpasamaṃ yācati.</paragraph>
<paragraph line="333"><bold>Vatthu</bold>nti ettha āpattikkhandhānameva vatthunti āha ‘‘sattannaṃ āpattikkhandhāna’’nti. Padesapaññattisabbatthapaññattisādhāraṇapaññattiasādhāraṇapaññattiekatopañña- ttiubhatopaññattivasena channaṃ paññattīnaṃ paññattiyaṃ paviṭṭhattā vuttaṃ ‘‘tividhaṃ paññatti’’nti. ‘‘Heṭṭhupariyaṃ katvā padaṃ yojetī’’ti iminā <bold>padapaccābhaṭṭha</bold>nti ettha padānaṃ heṭṭhupariyavasena paṭinivattitvā ābhassanaṃ gaḷanaṃ cutaṃ padapaccābhaṭṭhanti atthaṃ dasseti.</paragraph>
<paragraph line="334"><bold>Vinaye</bold>ti ettha na kevalaṃ pāḷiyaṃyeva, atha kho aṭṭhakathāyampīti āha ‘‘vinayapāḷiyañceva aṭṭhakathāyañcā’’ti.</paragraph>
<paragraph line="335"><bold>Ñattiṃ</bold><pageBreak edition="V" number="2.0243" /><bold>na jānātī</bold>ti ettha ñattibhedaṃ dassento āha ‘‘saṅkhepato’’tiādi. <bold>Tatthā</bold>ti duvidhāsu ñattīsu. <bold>Kammañattī</bold>ti anussāvanakammassa ṭhāne ṭhitā ñatti. Anussāvanakammaṃ natthi, sayameva anussāvanakammaṭṭhāne ṭhitāti attho. <bold>Kammapādañattī</bold>ti anussāvanakammassa pādabhūtā mūlabhūtā ñatti. <bold>Navasu ṭhānesū</bold>ti osāraṇādīsu navasu ṭhānesū. <bold>Dvīsu ṭhānesū</bold>ti ñattidutiyañatticatutthavasena dvīsu ṭhānesu, kammapādañattiyā karaṇaṃ na jānātīti sambandho. Yvāyaṃ catubbidho samathoti yojanā. <bold>Ta</bold>nti catubbidhaṃ samathaṃ. <bold>Ñattiyā</bold>ti sāmyatthe sāmivacanaṃ. Yaṃ adhikaraṇaṃ vūpasamatīti sambandho. <bold>Tassā</bold>ti adhikaraṇassa. Taṃ vūpasamaṃ na jānātīti sambandho.</paragraph>
<paragraph line="336"><bold>Suttaṃ na jānātī</bold>ti ettha suttasaddassa kadāci katthaci mātikāyañca suttantapiṭake ca pavattanato idha ubhatovibhaṅgeti āha ‘‘ubhatovibhaṅga’’nti. <bold>Vinayaṃ na jānātī</bold>ti ettha vinayasaddassa sakale vinayapiṭake vattamānassāpi suttanti ettha ubhatovibhaṅgassa gahitattā idha khandhakaparivārāva gahetabbāti āha ‘‘khandhakaparivāraṃ na jānātī’’ti.</paragraph>
<paragraph line="337">Vinayaṃ na jānātīti ettha vinayapiṭakassa gahetabbattā vuttaṃ ‘‘ṭhapetvā vinayapiṭaka’’nti. <bold>Suttantike cattāro mahāpadese</bold>ti (dī. ni. 2.187 ādayo; a. ni. 4.180) buddhāpadesasaṅghāpadesasambahulattherāpadesaekattherā <pageBreak edition="M" number="0.0618" />padesavasena cattāro mahāpadese. <bold>Etthā</bold>ti pañcake. <bold>Ya</bold>nti vacanaṃ. <bold>Sabbatthā</bold>ti sabbesu pañcakesu.</paragraph>
<centered line="338">Iti</centered>
<paragraph line="339">Anissitavagga-nappaṭippassambhanavagga-vohāravaggavaṇṇanāya</paragraph>
<centered line="340">Yojanā samattā.</centered>
<subhead line="341">Diṭṭhāvikammavaggavaṇṇanā</subhead>
<paragraph line="342" number="425">Diṭṭhāvikammavagge <bold>diṭṭhāvikammā</bold>ti ettha āvi karīyate <bold>āvikammaṃ,</bold>diṭṭhīnaṃ āvikammaṃ <bold>diṭṭhāvikamma</bold>nti dassento āha ‘‘diṭṭhīnaṃ āvikammānī’’ti. ‘‘Laddhipakāsanāna’’nti iminā <bold>diṭṭhi</bold>saddo laddhipariyāyo, <bold>āvikamma</bold>saddo pakāsanapariyāyoti dasseti. <bold>Eta</bold>nti ‘‘diṭṭhāvikammā’’ti nāmaṃ. Adesanāgāminī nāma atthato garukanti āha ‘‘garukāpattiyā’’ti. <bold>Lahukāyapī</bold>ti pisaddo garahattho. Lahukāyapi desitāya diṭṭhāvikammaṃ adhammikaṃ hoti, pageva garukāyāti attho.</paragraph>
<paragraph line="343"><bold>Yathā</bold><pageBreak edition="V" number="2.0244" /><bold>…pe… hotī</bold>ti yathā āvikate catūhi pañcahi ekībhūtehi āvikatā hotīti yojanā. <bold>Catūhi pañcahī</bold>ti antimaparicchedadassanaṃ. Tato atirekehipi ekato desetuṃ na vaṭṭati, desitā ca āpatti na vuṭṭhāti, desanāpaccayā dukkaṭañca hoti. ‘‘Catūhi pañcahī’’ti antimaparicchedassa dassitattā dvīhi tīhi pana ekato desetuṃ vaṭṭatīti daṭṭhabbaṃ. <bold>Manomānasenā</bold>ti ettha manosaddena mānasasaddassa rāgaarahattesupi pavattanato tadatthe paṭikkhipitvā citte eva vattatīti dasseti. Tena vuttaṃ ‘‘manasaṅkhātena mānasenā’’ti. Iminā manabhūtaṃ mānasaṃ <bold>manomānasa</bold>nti vacanatthaṃ dasseti.</paragraph>
<paragraph line="344"><bold>Samānasaṃvāsakassāpī</bold>ti <bold>pi</bold>saddo samānasaṃvāsakassapi nānāsīmāya ṭhitassa santike āvikammaṃ adhammikaṃ hoti, pageva nānāsaṃvāsakassāti dasseti. <bold>Māḷakasīmāyā</bold>ti khaṇḍasīmāya aṅgaṇe. <bold>Avippavāsasīmāyā</bold>ti <pageBreak edition="M" number="0.0619" />mahāsīmāya, ṭhitassāpi santiketi sambandho. Pisaddena ‘‘khaṇḍasīmāya ṭhitassapī’’ti atthaṃ sampiṇḍeti.</paragraph>
<paragraph line="345" number="430"><bold>Na pariyatta</bold>nti na samatthaṃ. Iminā <bold>nāla</bold>nti ettha alaṃsaddo pariyattatthova, nārahabhūsanavāraṇatthoti dasseti. <bold>Idhāpī</bold>ti pañcakepi. Pisaddena purimapañcakaṃ apekkhati. ‘‘Sāsanato’’ti iminā cudhātuyā apādānaṃ dasseti. ‘‘Kāmo’’ti iminā adhippāyasaddo kāmapariyāyoti dasseti.</paragraph>
<paragraph line="346" number="432"><bold>Mandattā momūhattā</bold>ti ettha ttapaccayassa bhāvatthe, pañcamīvibhattiyā ca kāraṇatthe pavattabhāvaṃ dassento āha ‘‘mandabhāvena momūhabhāvenā’’ti. <bold>Paribhavā</bold>ti ettha paribhavakāmāti atthaṃ dassento āha ‘‘paribhavaṃ āropetukāmo hutvā’’ti. <bold>Aññabyākaraṇesupī</bold>ti arahattabyākaraṇesupi. <bold>Sabbatthā</bold>ti diṭṭhāvikammavagge. <bold>Ya</bold>nti vacanaṃ.</paragraph>
<centered line="347">Iti diṭṭhāvikammavaggavaṇṇanāya yojanā samattā.</centered>
<subhead line="348">Musāvādavaggavaṇṇanā</subhead>
<paragraph line="349" number="444">Dhammapadhānaṃ dhammādhiṭṭhānaṃ sandhāya ‘‘pārājikaṃ gacchatīti pārājikagāmī’’ti suddhakattuvasena vuttaṃ, puggalapadhānaṃ puggalādhiṭṭhānaṃ sandhāya ‘‘pārājikaṃ gacchati anena, gamāpetīti vā pārājikagāmī’’ti karaṇahetukattuvasenapi vattabbaṃ. Vitthāraṃ dassanto āha ‘‘tatthā’’tiādi <pageBreak edition="V" number="2.0245" />. Tattha <bold>tatthā</bold>ti ‘‘musāvādo pārājikagāmī’’tiādipāṭhe, evaṃ vitthāro veditabboti sambandho. Tesu ‘‘musāvādo pārājikagāmī’’tiādīsu vā, niddhāraṇe bhummaṃ.</paragraph>
<paragraph line="350"><bold>Adassanenā</bold>ti ettha kassa adassanenāti āha ‘‘vinayadharassā’’ti. Vitthāraṃ dassento āha ‘‘kappiyākappiyesu hī’’tiādi. <bold>Ta</bold>nti vinayadharaṃ. <bold>Assavanenā</bold>ti ettha kesaṃ vacanaṃ assavanenāti āha ‘‘ekavihārepī’’tiādi. <bold>Ekavihārepī</bold>ti vinayadharena ekavihārepi. Pisaddena nānāvihāre pana pagevāti dasseti. <bold>Upaṭṭhāna</bold>nti <pageBreak edition="M" number="0.0620" />upaṭṭhānatthaṃ, upaṭṭhānaṭṭhānaṃ vā. Vuccamānaṃ aññesaṃ vacanaṃ asuṇanto hutvā vāti yojanā. <bold>Pasuttakatā</bold>ti ettha yakāralopoti āha ‘‘pasuttakatāyā’’ti. <bold>Pasuttakabhāvenapī</bold>ti pisaddo aññampi adassanādikāraṇaṃ sampiṇḍeti. <bold>Tathāsaññī</bold>ti ettha tathāsaddo kovisayoti āha ‘‘akappiye…pe… āpajjanto’’ti. <bold>Ekarattātikkamādivasenā</bold>ti ādisaddena chārattātikkamādiṃ saṅgaṇhāti. <bold>Sabbatthā</bold>ti musāvādavagge.</paragraph>
<centered line="351">Iti musāvādavaggavaṇṇanāya yojanā samattā.</centered>
<subhead line="352">Bhikkhunovādavaggavaṇṇanā</subhead>
<paragraph line="353" number="450">Bhikkhunivagge <bold>alābhāyā</bold>ti ettha labhadhātuyā kammaṃ, sampadānavacanassa ca tadatthaṃ dassento āha ‘‘catunnaṃ paccayānaṃ alābhatthāyā’’ti. ‘‘Vāyamatī’’ti iminā <bold>parisakkatī</bold>ti ettha sakkadhātuyā samatthatthaṃ paṭikkhipitvā vāyamatthaṃ dasseti. <bold>Kalisāsana</bold>nti pāpaparājayaāṇaṃ. <bold>Nīharaṇatthāyā</bold>ti niddharitvā apanayanatthāya.</paragraph>
<paragraph line="354" number="451">‘‘Kamma’’nti sāmaññato vuttattā ‘‘sattannaṃ kammānaṃ aññatara’’nti.</paragraph>
<paragraph line="355" number="454"><bold>Na</bold><pageBreak edition="V" number="2.0246" /><bold>sākacchātabbo</bold>ti ettha ko nāma kathāmaggo na sākacchātabbo, nanu vinayoyevāti āha ‘‘kappiyā…pe… kathāmaggo’’ti. ‘‘Na kathetabbo’’ti iminā kacchasaddassa kathadhātuyā nipphannabhāvaṃ dīpeti. Kasmā pana paṭhamapañcake ‘‘na asekkhenā’’ti paṭikkhipitvā dutiyapañcake ‘‘asekkhenā’’tiādi vuttanti āha ‘‘yasmā panā’’tiādi. Itaro puthujjano na kathetīti yojanā.</paragraph>
<paragraph line="356"><bold>Na atthapaṭisambhidāpatto</bold>ti ettha attho nāma aṭṭhakathāyevādhippetāti āha ‘‘aṭṭhakathāyā’’ti. ‘‘Pabhedagatañāṇappatto’’ti iminā atthādīsu pati visuṃ sambhijjatīti <bold>paṭisambhidā,</bold>paññā, taṃ pattoti <bold>paṭisambhidāpatto</bold><pageBreak edition="M" number="0.0621" />. Atthe paṭisambhidāpatto atthapaṭisambhidāpattoti dasseti. ‘‘Pāḷidhamme’’ti iminā <bold>dhammapaṭisambhidāpatto</bold>ti ettha dhammasarūpaṃ dasseti. <bold>Vohāraniruttiya</bold>nti paññattiniruttiyaṃ. Iminā <bold>niruttipaṭisambhidāpatto</bold>ti ettha niruttisarūpaṃ dasseti. <bold>Paṭibhānapaṭisambhidāpatto</bold>ti ettha paṭibhānaṃ nāma heṭṭhimañāṇattayamevāti āha ‘‘atthapaṭisambhidādīni ñāṇānī’’ti, <bold>tesū</bold>ti ñāṇesu, yaṃ yaṃ vimuttaṃ <bold>yathāvimuttaṃ,</bold>cittaṃ. <bold>Paccavekkhitā</bold>ti punappunaṃ olokitā. <bold>Sabbatthā</bold>ti bhikkhunivagge.</paragraph>
<centered line="357">Iti bhikkhunovādavaggavaṇṇanāya yojanā samattā.</centered>
<subhead line="358">Ubbāhikavaggavaṇṇanā</subhead>
<paragraph line="359" number="455">Ubbāhikavagge <bold>atthakusalo</bold>tiādipadānaṃ bhedanissitasamāsaṃ dassento āha ‘‘aṭṭhakathākusalo’’tiādi. <bold>Ācariyamukhato</bold>ti ācariyavadanato, ācariyasammukhe vā, <bold>sithiladhanitādī</bold>ti ādisaddena dīgharassādīni (pari. aṭṭha. 485; vi. saṅga. aṭṭha. 252) saṅgaṇhāti. <bold>Akkharaparicchede</bold>ti ettako sithilo, ettako dhanitotiādinā akkharaparicchede. Iminā <bold>byañjanakusalo</bold>ti ettha byañjanasaddo akkharapariyāyoti dasseti. <bold>Na pubbāparakusalo</bold>ti ettha pubbāparo nāma purimānaṃ catunnañceva kathāya ca pubbāparoti āha ‘‘atthapubbāpare’’tiādi.</paragraph>
<paragraph line="360">Kodhanotiādīni vuttānīti sambandho. Yasmā na sakkotīti yojanā. <bold>Pasāretā</bold>ti ettha saradhātu upasaggavasena vecittavācakoti āha ‘‘mohetā’’ti.</paragraph>
<centered line="361">Iti ubbāhikavaggavaṇṇanāya yojanā samattā.</centered>
<subhead line="362">Adhikaraṇavūpasamavaggavaṇṇanā</subhead>
<paragraph line="363" number="457">Adhikaraṇavūpasamavagge saṅghagaru nāma koti āha ‘‘dhammañca…pe… saṅghagaru nāma hotī’’ti. <bold>Tānī</bold>ti cīvarādīni.</paragraph>
<paragraph line="364" number="458"><bold>Pañcahupāli</bold><pageBreak edition="V" number="2.0247" /><pageBreak edition="M" number="0.0622" /><bold>ākārehī</bold>ti ettha ākārasaddo kāraṇatthoti āha ‘‘pañcahi kāraṇehī’’ti. <bold>Kammenā</bold>tiādīsu kammādīnaṃ sarūpaṃ dassento āha ‘‘apalokanādīsū’’tiādi. <bold>Upapattīhī</bold>ti yuttīhi. Mayhaṃ uccākulā pabbajitabhāvañca bahussutabhāvañca tumhe jānāthāti yojanā. Mādiso nāma…pe… tumhākaṃ yuttaṃ nanūti yojanā. <bold>Kaṇṇamūle</bold>ti kaṇṇasamīpe. <bold>Anussāvanenā</bold>ti anusamīpe sāvāpanena. <bold>Tesa</bold>nti bhikkhūnaṃ. <bold>Anivattidhamme</bold>ti anivattanasabhāve. <bold>Salākaggāhenā</bold>ti attano salākāya gāhāpanena.</paragraph>
<paragraph line="365"><bold>Etthā</bold>ti kammādīsu. <bold>Pamāṇa</bold>nti saṅghabhedassa kāraṇaṃ. <bold>Pubbabhāgā</bold>ti saṅghabhedato pubbabhāge pavattā. Pubbabhāgabhāvaṃ āvikaronto āha ‘‘aṭṭhārasavatthudīpanavasena hī’’tiādi. Voharantepīti yojanā. <bold>Tatthā</bold>ti vohāre. Kadā pana saṅgho bhinnoti āha ‘‘yadā panā’’tiādi. Yadā pana karotīti sambandho. <bold>Kamma</bold>nti uposathakammato aññaṃ kammaṃ gahetabbaṃ. <bold>Uddesa</bold>nti uposathakammaṃ. <bold>Itī</bold>ti evaṃ. Saṅghabhedakakkhandhakavaṇṇanāyaṃ ‘‘evaṃ…pe… pakāsayissāmā’’ti (cūḷava. aṭṭha. 351) yaṃ vacanaṃ avocumhāti yojanā. Tassa vacanassāti pāṭhaṃ ajjhāharitvā ‘‘svāyaṃ attho’’ti padena sambandhitabbo.</paragraph>
<paragraph line="366"><bold>Paññatteta</bold>nti ettha niggahitalopasandhīti āha ‘‘paññattaṃ eta’’nti. <bold>Kvā</bold>ti kismiṃ khandhake. <bold>Tatrā</bold>ti vattakkhandhake. <bold>Ettāvatā</bold>ti ettakena āgantukavattādiakaraṇamattena. <bold>Anupubbenā</bold>ti anukkamena. <bold>Yathāratta</bold>nti ettha yathāsaddo anurūpatthavācako, rattisaddena rattippamāṇaṃ gahetabbanti dassento āha ‘‘rattiparimāṇānurūpa’’nti. Iminā rattiyā anurūpaṃ <bold>yathāratta</bold>nti nibbacanaṃ dasseti. ‘‘Rattiparimāṇānurūpa’’nti vutte rattiparimāṇassa atikkantattā atthato theroti āha ‘‘yathātheranti attho’’ti. <bold>Vavatthāna</bold>nti paricchedo. So hi visuṃ avahito hutvā tiṭṭhatīti vavatthānanti vuccati. <bold>Kammākammānī</bold>ti ettha kammaṃ akammānīti padavibhāgaṃ katvā akāro vuddhatthoti āha ‘‘khuddakāni ceva mahantāni ca kammānī’’ti. Sati ca akammassa mahantabhāve <pageBreak edition="M" number="0.0623" />kammaṃ nāma khuddakanti atthato siddhaṃ hoti. Tena vuttaṃ ‘‘khuddakāni cevā’’ti. Akārassa appatthaṃ gahetvā ‘‘mahantāni ceva khuddakāni ca kammānī’’ti atthopi yujjateva. So pana idha na gahito, aññattha pana dissati. ‘‘Uccāvacāni kammānī’’ti hi vākyavasena vuttaṭṭhāne uccasaddena mahantatthaṃ dasseti, avacasaddena khuddakatthaṃ dasseti. Tasmā mahantakhuddakāni kammānīti attho veditabbo. Sati ca akammassa khuddakabhāve kammaṃ nāma mahantanti atthatopi siddhanti daṭṭhabbaṃ.</paragraph>
<subhead line="367">Saṅghabhedavaggadvayavaṇṇanā</subhead>
<paragraph line="368" number="459">Saṅghabhedavaggadvaye <pageBreak edition="V" number="2.0248" /><bold>ete</bold>ti sabhāvā. <bold>Te</bold>ti adhammādayo. <bold>Itī</bold>ti evaṃ. Yaṃ kammanti yojanā. Diṭṭhiṃ vinidhāyāti sambandho. Ekasmiṃ pañcake ayaṃ atthayojanā kātabbāti sambandho. <bold>Etthāpī</bold>ti imasmiṃ pañcakepi. <bold>Pi</bold>saddena heṭṭhā vuttaṃ pañcakaṃ apekkhati. <bold>Sabbatthā</bold>ti sabbesu pañcakesu. <bold>Hī</bold>ti saccaṃ. Pubbe avuttanayaṃ yaṃ vacanamatthi, taṃ vacanaṃ ettha pañcakesu na atthīti yojanā.</paragraph>
<subhead line="369">Āvāsikavaggavaṇṇanā</subhead>
<paragraph line="370" number="461">Āvāsikavagge ‘‘haritvā’’ti iminā <bold>yathābhata</bold>nti ettha bharadhātuyā haraṇatthañca kiriyāvisesanabhāvañca dasseti. ‘‘Ṭhapito’’ti iminā <bold>nikkhitto</bold>ti ettha khipadhātuyā ṭhapanatthaṃ dasseti.</paragraph>
<paragraph line="371" number="462"><bold>Pariṇāmetī</bold>ti pariṇataṃpāpeti. ‘‘Niyāmeti kathetī’’ti iminā adhippāyatthaṃ dasseti, <bold>etthā</bold>ti āvāsikavagge.</paragraph>
<subhead line="372">Kathinatthāravaggavaṇṇanā</subhead>
<paragraph line="373" number="467">Kathinatthāravagge <bold>otamasiko</bold>ti ettha avatamaṃ gato otamasikoti dassento āha ‘‘andhakāragato’’ti. Andhakārasaddena tamasaddo andhakārapariyāyoti dasseti. <bold>Ta</bold>nti otamasikaṃ <pageBreak edition="M" number="0.0624" />. <bold>Asamannāharanto</bold>ti taṃ asamannāharanto, kasmā asamannāharantoti āha ‘‘kiccayapasutattā vandana’’nti. <bold>Ekato</bold>ti kopena saddhiṃ. Verī visabhāgapuggalo ekato ākodhena vattanaṭṭhena <bold>ekāvatto</bold>ti vuccati. <bold>Pahareyyā</bold>ti vandantaṃ pahareyya. ‘‘Aññaṃ cintayamāno’’ti iminā aññasmiṃ ārammaṇe cittaṃ vidahati ṭhapetīti <bold>aññavihito</bold>ti dasseti.</paragraph>
<paragraph line="374">Saṅghato uddharitvā khipitabbo apanetabboti ukkhitto, soyeva <bold>ukkhittako. Tehī</bold>ti catūhi. Avandiyesu pannarasapuggalesūti sambandho. <bold>Antarā vuttakāraṇena cā</bold>ti antare vuttena ‘‘tañhi vandantassa mañcapādādīsupi nalāṭaṃ paṭihaññeyyā’’tiādinā kāraṇena ca. <bold>Ito</bold>ti pannarasapuggalamhā <pageBreak edition="V" number="2.0249" />. <bold>Itī</bold>ti evaṃ. Sace uddesācariyo ca ovādācariyo ca navako hoti, na vandanīyo. <bold>Sabbatthā</bold>ti kathinatthāravagge.</paragraph>
<centered line="375">Iti kathinatthāravaggavaṇṇanāya yojanā samattā.</centered>
<centered line="376">Niṭṭhitā ca upālipañcakavaṇṇanāya yojanā.</centered>
<subhead line="377">Āpattisamuṭṭhānavaṇṇanā</subhead>
<paragraph line="378" number="470">‘‘Acittako āpajjatī’’tiādīsu evamattho veditabboti yojanā. <bold>Acittako āpajjatī</bold>ti acittako hutvā āpajjati. Eseva nayo <bold>acittako vuṭṭhātī</bold>ti etthāpi. Yaṃkiñci āpattinti sambandho. Itaraṃ āpattinti yojanā. <bold>Dhammadānaṃ karomī</bold>ti ‘‘sabbadānaṃ dhammadānaṃ jinātī’’ti (dha. pa. 354) ca ‘‘amataṃdado ca so hoti, yo dhammamanusāsatī’’ti (saṃ. ni. 1.42) ca bhagavatā vuttavacanaṃ sutvā dhammadānaṃ karomi. <bold>Domanassiko</bold>ti domanassena yutto, domanassavanto vā. <bold>Etthā</bold>ti abyākatamūle.</paragraph>
<paragraph line="379" number="473"><bold>Yassa yassā</bold>ti sikkhāpadassa. <bold>Taṃ sabba</bold>nti sabbaṃ taṃtaṃsamuṭṭhānasikkhāpadaṃ.</paragraph>
<title line="380">Aparadutiyagāthāsaṅgaṇikaṃ</title>
<subhead line="381">(1) Kāyikādiāpattivaṇṇanā</subhead>
<paragraph line="382" number="474"><bold>Cha</bold><pageBreak edition="M" number="0.0625" /><bold>āpattiyo kāyikā</bold>ti ettha cha āpattiyo nāma kāti āha ‘‘antarapeyyāle’’tiādi. Antarapeyyāle vuttāti sambandho. ‘‘Kāyadvāre samuṭṭhitattā’’ti iminā kāye samuṭṭhantīti <bold>kāyikā</bold>ti vacanatthaṃ dasseti. Tasmiṃyeva antarapeyyāle vuttāti sambandho. ‘‘Vajjapaṭicchādikāyā’’tiādinā <bold>chādentassa tisso</bold>ti ettha tiṇṇaṃ sarūpaṃ dasseti. ‘‘Bhikkhuniyā’’tiādinā <bold>pañca saṃsaggapaccayā</bold>ti ettha pañcannaṃ sarūpaṃ dasseti.</paragraph>
<paragraph line="383">‘‘Ekaratta’’itiādinā <pageBreak edition="V" number="2.0250" /><bold>aruṇugge tisso</bold>ti ettha tiṇṇaṃ sarūpaṃ dasseti. <bold>Dve yāvatatiyakā</bold>ti saṃvaṇṇetabbena ‘‘ekādasa yāvatatiyakā nāmā’’ti saṃvaṇṇanāya viruddhabhāvaṃ paṭikkhipanto āha ‘‘paññattivasena panā’’tiādi. ‘‘Imasmiṃ sāsane’’ti iminā etthasaddassa visayaṃ dasseti. <bold>Ekena sabbasaṅgaho</bold>ti ettha eko nāma ko, sabbāni nāma kānīti āha ‘‘yassa siyā’’tiādi. ‘‘Nidānuddesenā’’ti iminā ekassa sarūpaṃ dasseti. ‘‘Sikkhāpadānañca pātimokkhuddesānañcā’’ti imehi padehi sabbasarūpaṃ dasseti. Saṅgaha saddena kammachaṭṭhīsamāso.</paragraph>
<paragraph line="384">‘‘Vajjapaṭicchādikāyā’’tiādinā <bold>dve duṭṭhullacchādanā</bold>ti ettha dvinnaṃ sarūpaṃ dasseti.</paragraph>
<paragraph line="385">‘‘Bhikkhu bhikkhuniyā’’tiādinā <bold>gāmantare catasso</bold>ti ettha catassannaṃ sarūpaṃ dasseti. Puna ‘‘bhikkhu bhikkhuniyā’’tiādinā <bold>cetassā nadipārapaccayā</bold>ti ettha catassannameva sarūpaṃ dasseti. ‘‘Cīvaradāne pācittiya’’nti iminā pācittiyabhāvena sadisattā saṅkhyāviseso na kātabboti dasseti.</paragraph>
<subhead line="386">(2) Desanāgāminiyādivaṇṇanā</subhead>
<paragraph line="387" number="475"><bold>Eketthā</bold>ti <pageBreak edition="M" number="0.0626" />etthasaddo sāsanavisayo.</paragraph>
<paragraph line="388"><bold>Ekasikkhāpadampi natthī</bold>ti <bold>pi</bold>saddo bahusikkhāpadāni pana pagevāti ca āpatti pana pagevāti ca āpattīpi natthīti ca atthaṃ dasseti.</paragraph>
<paragraph line="389">‘‘Sakalepi vinaye’’ti iminā <bold>dvetthā</bold>ti pāṭhe etthasaddassa visayaṃ dasseti. <bold>Ubhinna</bold>nti bhikkhubhikkhunīnaṃ. Aññathā pana kittakā paṭhamāpattikāti āha ‘‘itarathā panā’’tiādi. Tattha <bold>itarathā</bold>ti paññattito aññena pakārena. <bold>Kammañcā</bold>ti kammañatti ca. <bold>Kammapādikā cā</bold>ti kammapādañatti ca. <bold>Navasu ṭhānesū</bold>ti osāraṇādīsu navasu ṭhānesu. <bold>Dvīsū</bold>ti ñattidutiya, ñatticatutthakammesu.</paragraph>
<paragraph line="390">Vajjapaṭicchādikāya pārājikaṃ, ukkhittānuvattikāya pārājikaṃ, aṭṭhavatthukāya pārājikanti <pageBreak edition="V" number="2.0251" />iti ime tayoti yojanā. <bold>Kāraṇabhūtenā</bold>ti hetubhūtena, ‘‘karaṇabhūtenā’’tipi pāṭho, sādhakatamasattibhūtenāti attho.</paragraph>
<paragraph line="391"><bold>Tesa</bold>nti addhānahīnādīnaṃ. <bold>Etthā</bold>ti ‘‘tayo puggalā na upasampādetabbā’’ti pāṭhe, etesu aṅgahīnādīsu vā. <bold>Yo</bold>ti puggalo. Aparipūro na yācatīti sambandho. Mātughātakādayo karaṇadukkaṭakā cāti yojanā. <bold>Tatthā</bold>ti tesu ñattikappanādīsu. <bold>Ñattikappanā</bold>ti ñattividhi. <bold>Vippakatapaccatta</bold>nti vippakataṃ paccattaṃ. <bold>Atītakaraṇa</bold>nti atītassa karaṇaṃ. Vitthārento āha ‘‘vatthusampannaṃ hī’’tiādi. <bold>Tayo kammāna saṅgahā</bold>ti ettha chandabhedarakkhanatthāya nakāre niggahitalopo. <bold>Nāsitakā</bold>ti nāsetabbā puggalā, nāsitabbāti <bold>nāsitā,</bold>nāsitā eva nāsitakā. <bold>Tiṇṇaṃ janāna</bold>nti tiṇṇaṃ upasampadāpekkhajanānaṃ ekūpajjhāyena nānācariyena hutvāti yojanā. <bold>Ekānussāvanā</bold>ti ekato anussāvanā.</paragraph>
<paragraph line="392"><bold>Pādo</bold><pageBreak edition="M" number="0.0627" />nāma kahāpaṇassa catutthabhāgo. <bold>Māsako</bold>nāma pādassa pañcamabhāgo. <bold>Pārājika</bold>nti vanappatiṃ chindantassa dutiyapārājikaṃ (pārā. 110). <bold>Anodissā</bold>ti ‘‘manusso maratū’’tiādinā na uddisitvā. <bold>Tenā</bold>ti visena.</paragraph>
<paragraph line="393"><bold>Bhikkhunovādakavaggasmi</bold>nti sāmaññādhāro. <bold>Dasasu sikkhāpadesū</bold>ti visesādhāro. <bold>Paṭhamasikkhāpadamhiyevā</bold>ti dasasu sikkhāpadesu paṭhamasikkhāpadamhiyeva. Upasampannāya bhikkhuniyāti sambandho. ‘‘Āpatti hotī’’ti iminā ‘‘cīvarenā’’ti padassa sambandhaṭṭhānaṃ dasseti.</paragraph>
<paragraph line="394">‘‘Catasso evā’’ti iminā <bold>tattikā</bold>ti ettha tasaddassa visayaṃ dasseti. Tā catasso parimāṇā yāsaṃ āpattīnanti <bold>tattikā. Nipannassāpi tattikā</bold>ti etthāpi eseva nayo. <bold>Sā</bold>ti bhikkhunī.</paragraph>
<subhead line="395">(3) Pācittiyavaṇṇanā</subhead>
<paragraph line="396" number="476"><bold>Pañca bhesajjānī</bold>ti sabbiādīni pañca bhesajjāni. Imaṃ āpattinti sambandho. Pacchā āpannoti yojanā.</paragraph>
<paragraph line="397"><bold>Ekaṃ</bold><pageBreak edition="V" number="2.0252" /><bold>kabaḷa</bold>nti ekaṃ ālopaṃ, <bold>tumhamūle</bold>ti tumhaṃ santike.</paragraph>
<paragraph line="398"><bold>Yathāvatthuka</bold>nti vatthuanulomaṃ, āpattiyo desitāva hontīti yojanā.</paragraph>
<paragraph line="399"><bold>Kokālikādīna</bold>ntiādisaddena kaṭamodakatissakādayo (pārā. 417) saṅgaṇhāti. Pāpikāya diṭṭhiyā appaṭinissagge pācittiyañca caṇḍakāḷikāya bhikkhuniyā pācittiyañcāti yojanā. <bold>Payuttavācāpaccayā</bold>ti viññattinimittādīhi pakārena yuttāya vācāya paccayā. <bold>Āpatti pārājikassā</bold>ti pārājikassa āpajjanaṃ. Athavā <bold>pārājikassā</bold>ti assa bhikkhussa pārājikā āpatti hotīti vā pārājikā āpatti assa bhavatīti vā yojanā kātabbā. <bold>Itī</bold>ti imā cha āpattiyo āpajjatīti yojanā.</paragraph>
<paragraph line="400">Bhojanaṃ <pageBreak edition="M" number="0.0628" />gahetvā ajjhoharamānāti sambandho. <bold>Tathevā</bold>ti yathā khādane, tatheva maṃsaṃ lasuṇaṃ ajjhoharamānāti yojanā. ‘‘Paṇītabhojanānī’’ti ca ‘‘akappiyamaṃsa’’nti ca padāni ‘‘ajjhoharamānā’’ti padena sambandhitabbāni.</paragraph>
<paragraph line="401"><bold>Pañca ṭhānānī</bold>ti pañca āpattisaṅkhātāni ṭhānāni. <bold>Tatthā</bold>ti pañcasu sahadhammikesu. <bold>Dvinna</bold>nti bhikkhubhikkhunīnaṃ. <bold>Tesa</bold>nti sikkhamānādīnaṃ. <bold>Pañcannamevā</bold>ti sahadhammikānaṃyeva. <bold>Vinicchayavohāro</bold>ti vinicchayavacanaṃ. Iminā cattāri adhikaraṇāni paṭikkhipati. <bold>Aḍḍakammaṃ nāmā</bold>ti abhiyuñjantānaṃ kammaṃ nāma.</paragraph>
<paragraph line="402">‘‘Sahadhammikāna’’nti iminā <bold>pañjannaṃ vinicchayo</bold>ti ettha pañcasarūpaṃ dasseti. Sobhaṇabhāvaṃ vitthārento āha ‘‘katavītikkamo hī’’tiādi. <bold>Abbhuṇhasīlo</bold>ti abhinavuppannasīlo. Abbhuṇhasīlo nāma atthato pākatikasīloti āha ‘‘pākatiko’’ti, pakatisīlena niyuttoti attho.</paragraph>
<paragraph line="403">‘‘Kāyadvārasambhavā’’ti iminā <bold>kāyikā</bold>ti padassa taddhitabhāvaṃ dasseti. <bold>Mukhaṃ oloketabbanti ettha</bold>vuttāti sambandho.</paragraph>
<paragraph line="404"><bold>Catunnaṃ desanāya cā</bold>ti ettha ‘‘desanāyā’’ti padaṃ ādipadalopanti āha ‘‘accayadesanāyā’’ti. <bold>Sā</bold>ti accayadesanā. Abhinilīyitvā dhanunā mārentīti <bold>abhimārā</bold>.</paragraph>
<paragraph line="405"><bold>Chejjaṃ</bold><pageBreak edition="V" number="2.0253" /><bold>hotī</bold>ti ettha chejjaṃ nāma pārājikāpajjanamevāti āha ‘‘devadatto viya pārājikaṃ āpajjatī’’ti. <bold>Imā pana āpattiyo</bold>ti pārājikathullaccayāpattiyo.</paragraph>
<subhead line="406">(4) Avandanīyapuggalādivaṇṇanā</subhead>
<paragraph line="407" number="477"><bold>Tesa</bold>nti dasannaṃ puggalānaṃ. ‘‘Saddhi’’nti iminā <bold>sāmīcenā</bold>ti ettha sahatthe karaṇavacananti dasseti. <bold>Sāmīcenā</bold>ti ca sāmīcinā kattabbaṃ <bold>sāmīcaṃ</bold>kammaṃ, tena sāmīcena. <bold>Dasa cīvaradhāraṇā</bold>ti padassa samāsabhāvaṃ <pageBreak edition="M" number="0.0629" />paṭikkhipanto āha ‘‘dasa divasāni atirekacīvarassa dhāraṇā’’ti.</paragraph>
<paragraph line="408"><bold>Katisata</bold>ntiādīsu dvīsu gāthāpādesu catūsu vibhatyantapadesu purimaṃ purimena, pacchimañca pacchimena yathākkamaṃ yojetabbanti dassento āha ‘‘katisataṃ āpattiyo rattisataṃ chādayitvānā’’ti. Pacchimagāthāya pubbaḍḍhepi eseva nayo. <bold>Ayaṃ hī</bold>ti ayaṃ eva vakkhamāno. <bold>Etthā</bold>ti gāthāyaṃ. <bold>Yo</bold>ti bhikkhu, paṭicchādetīti sambandho. <bold>Itī</bold>ti ayaṃ saṅkhepattho.</paragraph>
<paragraph line="409">Heṭṭhā vuttesu catūsu catukkesu dhammena samaggaṃ apanetvā dvādasa kammadosā vuttāti daṭṭhabbaṃ. Adhammena vaggakammaṃ, adhammena samaggakammanti yojetabbaṃ.</paragraph>
<paragraph line="410"><bold>Etthā</bold>ti chasu kammesu. <bold>Etadevā</bold>ti dhammena samaggakammameva.</paragraph>
<paragraph line="411"><bold>Yaṃ desitā</bold>ti ettha yaṃsaddo vacanavipallāsoti āha ‘‘yāni desitānī’’ti. ‘‘Desitānī’’ti iminā <bold>desitā</bold>ti ettha nikārassa ākārādesabhāvaṃ dasseti. ‘‘Pariyantaparicchedabhāvarahitattā’’ti iminā natthi antaṃ pariyantametassāti <bold>ananta</bold>nti vacanatthaṃ dasseti. <bold>Ta</bold>nti nibbānaṃ, jitanti sambandho. Kena kaṃ kinti katvā jitanti āha ‘‘bhagavatā kilesagaṇaṃ abhimadditvā’’ti. Kena kaṃ kinti katvā kiṃ jitaṃ viyāti āha ‘‘raññā sapattagaṇaṃ abhimadditvā rajjaṃ viyā’’ti. Tattha ‘‘raññā’’ti iminā ‘‘kenā’’ti pucchaṃ vissajjesi. ‘‘Sapattagaṇa’’nti iminā ‘‘ka’’nti pucchaṃ vissajjesi. ‘‘Abhimadditvā’’ti iminā ‘‘kinti katvā’’ti pucchaṃ vissajjesi. ‘‘Rajja’’nti iminā ‘‘ki’’nti pucchaṃ vissajjesi. <bold>Sapattagaṇa</bold>nti verigaṇaṃ. Ayaṃ panettha yojanā – raññā sapattagaṇaṃ abhimadditvā rajjaṃ rājabhāvaṃ jitaṃ viya, bhagavatā kilesagaṇaṃ abhimadditvā nibbānaṃ <pageBreak edition="V" number="2.0254" />jitanti. <bold>Svevā</bold>ti bhagavā eva. ‘‘Nibbikāratāyā’’ti iminā tādisaddo nibbikāratthavācako anipphannapāṭipadikoti dasseti. ‘‘Vivekapañcaka’’nti iminā kāyacittaupadhivasena vivekattayampi gahetabbaṃ vivekabhāvena samānattā. Tena bhagavatāti sambandho. ‘‘Yāni satta āpattikkhandhānī’’ti <pageBreak edition="M" number="0.0630" />iminā <bold>eketthā</bold>ti ettha ekasaddassa visayaṃ dasseti. <bold>Tatthā</bold>ti sattasu āpattikkhandhesu. <bold>Ettha panā</bold>ti samathesu pana. <bold>Hī</bold>ti saccaṃ. <bold>Tassā</bold>ti sammukhāvinayassa. <bold>Aṭṭhakathāsū</bold>ti sabbaaṭṭhakathāsu. <bold>Mayaṃ panā</bold>ti saṅgahakārakā amhe pana, buddhaghosanāmakā mayaṃ panāti attho, rocayāmāti sambandho. Kassa kimatthaṃ gahetvā rocesīti āha ‘‘vināti nipātassa paṭisedhanamatthamatta’’nti. ‘‘Vināti nipātassā’’ti padaṃ ‘‘atthamatta’’nti pade vācakasambandho. Attano sādhyavacanaṃ buddhavacanasaṅkhātena sādhakavacanena sādhento āha ‘‘vuttampi ceta’’ntiādi.</paragraph>
<paragraph line="412"><bold>Aṭṭhārasa aṭṭhakānī</bold>ti adhammadiṭṭhibheda, dhammadiṭṭhibheda, vematikabhedesu tīsu ekamekaṃ mūlaṃ katvā tayo tayo mūliṃ katvā nava honti, tesu dhammadiṭṭhibhedesu dhammadiṭṭhibhedaṃ apanetvā aṭṭha honti, tāni aṭṭhārasa bhedakaravatthūsu yojetvā aṭṭhārasa aṭṭhakāni hontīti daṭṭhabbaṃ. <bold>Chaūnadiyaḍḍhasata</bold>nti catucattālīsādhikaṃ satanti vuttaṃ hoti.</paragraph>
<paragraph line="413"><bold>Ekekavatthusmi</bold>nti aṭṭhārasasu bhedakaravatthūsu ekekasmiṃ vatthusmiṃ.</paragraph>
<centered line="414">Iti gāthāsaṅgaṇikavaṇṇanāya yojanā samattā.</centered>
<title line="415">Sedamocikagāthā</title>
<subhead line="416">(1) Avippavāsapañhāvaṇṇanā</subhead>
<paragraph line="417" number="479"><bold>Sedamocikagāthāsū</bold>ti adhippāyatthassa gambhīrattā taṃ cintentānaṃ vinayadharānaṃ kāye sedaṃ mocetīti <bold>sedamocikā,</bold>sāyeva gāthā sedamocikagāthā, tāsu. ‘‘Akappiyasambhogo na labbhatī’’ti iminā kappiyasambhogo labbhatīti dasseti. Kappiyasambhogaṃ <pageBreak edition="M" number="0.0631" />dassetuṃ ‘‘nahāpanabhojanādī’’ti <pageBreak edition="V" number="2.0255" />vuttaṃ. <bold>Anāpattī</bold>ti mātubhikkhuniyā anāpatti. <bold>Esā pañhā</bold>ti ettha pañhasaddo sabhāvatiliṅgoti saddasatthesu (saddanītidhātumālāyaṃ 16 hakārantadhātu; abhidhānappadīpikāyaṃ 115 gāthāyaṃ) vutto, idha itthiliṅgavasena vutto. ‘‘Paṇḍitehī’’ti iminā kusalassa kāraṇaṃ dasseti, paṇḍitattā kusaloti adhippāyo. <bold>Assā</bold>ti pañhāya. <bold>Eta</bold>nti vissajjanaṃ. <bold>Assā</bold>ti gāthāya.</paragraph>
<paragraph line="418"><bold>Ekādasa vivajjiyā</bold>ti avibhattikaniddeso, ekādasa vivajjiyeti attho. Tena vuttaṃ ‘‘ye’’tiādi. <bold>Tepī</bold>ti pisaddo gāthāyaṃ luttaniddiṭṭhagamyamānabhāvaṃ dasseti.</paragraph>
<paragraph line="419"><bold>Aya</bold>nti nhāpitapubbako bhikkhu. <bold>Nimmitabuddha</bold>nti buddhena nimmitaṃ buddharūpaṃ.</paragraph>
<paragraph line="420"><bold>Vivajjiyā</bold>ti ettha yakāro tvāpaccayassa kāriyoti āha ‘‘vivajjetvā’’ti. Asīsakaṃ yaṃ taṃ kabandhaṃ atthīti yojanā. Asīsakattā kena sarīrena jīvitaṃ bandhatīti <bold>kabandho. Yassā</bold>ti kabandhassa.</paragraph>
<paragraph line="421"><bold>Hī</bold>ti saccaṃ. <bold>Te</bold>ti abhabbapuggalā.</paragraph>
<paragraph line="422"><bold>Vācā</bold>ti ettha yakāralopoti āha ‘‘vācāyā’’ti. <bold>Iti me</bold>ti evaṃ mama. Evaṃ vadamāne mama vacananti yojanā. Athavā <bold>itime</bold>ti evaṃ ime, evaṃ vadamāne ime janāti yojanā. Saddampīti iminā girasaddo saddapariyāyoti dasseti. <bold>Hī</bold>ti saccaṃ. Tuṇhībhūtassa nisinnassa tassa bhikkhunoti yojanā. Yadi manodvāre āpatti nāma natthi, evaṃ sati kasmā āpajjeyya vācasikanti vuttanti āha ‘‘yasmā panā’’tiādi. <bold>Tenā</bold>ti tasmā. <bold>Assā</bold>ti bhikkhussa.</paragraph>
<paragraph line="423"><bold>Sā</bold>ti bhikkhunī, āpajjatīti sambandho. <bold>Vuttappakāra</bold>nti ‘‘gāmantarapariyāpanna’’nti vuttappakāraṃ.</paragraph>
<paragraph line="424"><bold>Tāsū</bold>ti dvīsu bhikkhunīsu.</paragraph>
<paragraph line="425"><bold>Caturo janā</bold>ti ettha catunnaṃ janānaṃ sarūpaṃ dassento āha ‘‘ācariyo ca tayo ca antevāsikā’’ti <pageBreak edition="V" number="2.0256" />. <bold>Sāhatthikā</bold>ti sahatthā avaharitā. <pageBreak edition="M" number="0.0632" /><bold>Āṇattiyāpī</bold>ti āṇattena avaharitāpi. <bold>Itaresa</bold>nti antevāsikānaṃ, ekeko māsakoti sambandho. <bold>Etthā</bold>ti parivāre sedamocikagāthāyaṃ.</paragraph>
<subhead line="426">(2) Pārājikādipañhāvaṇṇanā</subhead>
<paragraph line="427" number="480"><bold>Santhatapeyyālañcā</bold>ti paṭhamapārājikavibhaṅge (pārā. 65) vuttaṃ santhatapeyyālañca.</paragraph>
<paragraph line="428"><bold>Liṅgaparivattaṃ sandhāyā</bold>ti sati liṅge parivatte paṭiggahaṇassa vijahanaṃ sandhāya vuttaṃ.</paragraph>
<paragraph line="429"><bold>Yo</bold>ti bhikkhu, pariṇāmetīti sambandho. Attano atthāyāti yojanā.</paragraph>
<paragraph line="430"><bold>Assā</bold>ti gāthāya. <bold>Kākauhada</bold>nti kākehi karīsussaggaṃ. <bold>Kaddamamakkhita</bold>nti kaddamena makkhitaṃ. Kāyagatāneva hutvāti sambandho.</paragraph>
<paragraph line="431"><bold>Hī</bold>ti vitthāro. Anariyaṃ taṃ itthiṃ vā taṃ purisaṃ vā haneyyāti yojanā. Liṅgaparivattena hetubhūtena itthibhūtaṃ, purisabhūtañcāti sambandho. <bold>Itthibhūta</bold>nti ca itthī hutvā bhūtaṃ, itthibhāvaṃ vā pattaṃ.</paragraph>
<paragraph line="432">Migasiṅgatāpasasīhakumārādīnaṃ tiracchānagatamātāpitaro viyāti yojanā. <bold>Migasiṅgatāpaso</bold>ti migasiṅganāmako (jā. aṭṭha. 5.17.96 ādayo) tāpaso. <bold>Sīhakumāro</bold>ti sīhabāhukumāro. Ādisaddena bhūridattādayo saṅgaṇhāti.</paragraph>
<paragraph line="433">Kurundiyaṃ āgatanti sambandho.</paragraph>
<paragraph line="434"><bold>‘‘Saccaṃ bhaṇantoti gāthāyā’’</bold>ti padaṃ ‘‘saccaṃ bhāsato lahukāpatti hotī’’ti ettha itisaddena sambandhitabbaṃ. ‘‘Saccaṃ bhaṇanto’’ti gāthāya iti atthoti yojanā.</paragraph>
<subhead line="435">(3) Pācittiyādipañhāvaṇṇanā</subhead>
<paragraph line="436" number="481">Salākaṃ <pageBreak edition="V" number="2.0257" /><pageBreak edition="M" number="0.0633" />dentassa assa bhikkhussa chejjaṃ hotīti yojanā. ‘‘Pārājikaṃ hotī’’ti iminā <bold>hotichejja</bold>nti padassa atthaṃ dasseti.</paragraph>
<paragraph line="437">Suppatiṭṭhitanigrodhasadisaṃ rukkhamūlaṃ, tameva vā gahetabbaṃ.</paragraph>
<paragraph line="438"><bold>Tissitthiyo</bold>ti ettha bhummatthe upayogavacanaṃ, paccattavacanaṃ vāti āha ‘‘tāsupī’’ti. ‘‘Yaṃ taṃ methunaṃ nāma ta’’nti iminā ‘‘methunaṃ yaṃ ta’’nti padānaṃ samānādhikaraṇabhāvaṃ dasseti. ‘‘Na sevatī’’ti iminā <bold>na seve</bold>ti ettha tikārassa ekārādesabhāvaṃ (jā. aṭṭha. 4.11.76 putto vā pitaraṃ yāce viya) dasseti. <bold>Tayo purise</bold>ti ettha ‘‘upagantvā’’ti padaṃ ajjhāharitvā sambandhitabbanti dassento āha‘‘tayo purisepi upagantvā’’ti. Iminā <bold>tayo purise</bold>ti ettha upayogatthe upayogavacananti dasseti. Purimanayaṃ gahetvā etthāpi ‘‘tīsu purisesū’’ti bhummatthe upayogavacananti atthopi yujjateva. Imaṃ nayaṃ gahetvā purimapadepi tissitthiyo upagantvāti upayogatthe upayogavacananti atthopi yujjateva. Tasmā te dve nayā aññamaññopadesadāyakanayā nāmāti daṭṭhabbaṃ. ‘‘Ubhatobyañjanasaṅkhāte’’ti iminā anariyasaddena ubhatobyañjanova idha gahetabboti dasseti. ‘‘Nācaratī’’ti iminā <bold>na cācare</bold>ti etthāpi tisaddassa ekārādesabhāvameva dasseti. Methunadhammassa pubbabhāgaṃ kāyasaṃsaggaṃ āpajjituṃ vāyamantiyā tassā bhikkhuniyāti yojanā.</paragraph>
<paragraph line="439"><bold>Assā</bold>ti gāthāya, titthiyo ārādhako hotīti yojanā. <bold>Tatthevā</bold>ti titthiyavatte eva. <bold>Assā</bold>ti titthiyassa. <bold>Tamevā</bold>ti titthiyavattameva.</paragraph>
<paragraph line="440">Saṅghādisesantiādigāthā vuttāti sambandho. <bold>Ta</bold>nti ajjhoharaṇaṃ.</paragraph>
<paragraph line="441">Ākāsagataṃ <pageBreak edition="M" number="0.0634" />sāmaṇeranti sambandho. <bold>Saṅghenapī</bold>ti pisaddo na kammārahenevāti dasseti. ‘‘Na kātabba’’nti iminā saṅghopi kammārahopi bhūmigatova vaṭṭatīti dasseti.</paragraph>
<paragraph line="442"><bold>Assā</bold>ti gāthāya vinicchayoti sambandho.</paragraph>
<paragraph line="443">‘‘Na <pageBreak edition="V" number="2.0258" />deti, na paṭiggaṇhātī’’ti kiriyāpadānaṃ kattāraṃ dassento āha ‘‘nāpi uyyojikā’’tiādi. <bold>Tassā</bold>ti avassutapurisassa. ‘‘Kāraṇenā’’ti iminā <bold>tenā</bold>ti padassa kāraṇatthaṃ dasseti. Evasaddo pana sambhavavasena yojito, na aññena kāraṇenāti attho, avassutassa purisassāti sambandho. <bold>Gahaṇe</bold>ti uyyojitāya gahaṇe. <bold>Tañca paribhogapaccayā</bold>ti ettha tasaddassa visayaṃ, paribhogassa ca sambandhaṃ dassento āha ‘‘tañca panā’’tiādi. Tattha ‘‘āpatti’’nti iminā tasaddassa visayaṃ dasseti. ‘‘Tassā uyyojitāyā’’ti iminā paribhogassa sambandhaṃ dasseti. <bold>Tassā</bold>ti uyyojitāya.</paragraph>
<paragraph line="444">Sattarasakesu saṅghādisesesūti sambandho. <bold>Vajjaṃ na phusatī</bold>ti padassa atthaṃ dassento āha ‘‘aññaṃ navaṃ āpatti’’nti.</paragraph>
<centered line="445">Iti sedamocikagāthāvaṇṇanāya yojanā samattā.</centered>
<title line="446">Pañcavaggo</title>
<subhead line="447">Kammavaggavaṇṇanā</subhead>
<paragraph line="448" number="482">Kammavagge ‘‘gaṇanaparicchedavacana’’nti iminā na pamāṇavacananti dasseti. Iminā kammānaṃ tato ūnātirekabhāvaṃ nivāreti. Gaṇiyate <bold>gaṇanaṃ,</bold>paricchijjati anenāti <bold>paricchedo,</bold>gaṇanassa paricchedo <bold>gaṇanaparicchedo</bold>. Atha vā gaṇiyati anenāti gaṇanaṃ, tameva paricchedo gaṇanaparicchedo, soyeva vacanaṃ <bold>gaṇanaparicchedavacanaṃ</bold>. Apalokanakammaṃ nāmāti kattabbaṃ kammanti sambandho. <bold>Vuttanayenevā</bold>ti ‘‘sīmaṭṭhakasaṅghaṃ <pageBreak edition="M" number="0.0635" />sodhetvā chandārahānaṃ chandaṃ āharitvā’’ti vuttena eva nayena.</paragraph>
<paragraph line="449"><bold>Tatthā</bold>ti catūsu kammesu, ñattidutiyakammaṃ pana atthīti sambandho.</paragraph>
<paragraph line="450"><bold>Tatthā</bold>ti dvīsu kammesu. <bold>Avasesā</bold>ti chahi kammehi avasesā. Yadi parivattetvā kataṃ daḷhīkammaṃ <pageBreak edition="V" number="2.0259" />na hoti, evaṃ sati daḷhīkammatthāya kinti kātabbanti āha ‘‘sace panā’’tiādi. Tattha ‘‘akkharaparihīnaṃ vā padaparihīnaṃ vā’’ti idaṃ akkharapadānaṃ gaḷitaṃ sandhāya vuttaṃ. ‘‘Duruttapadaṃ vā’’ti idaṃ sithiladhanitādiaparipuṇṇaṃ sandhāya vuttaṃ. Ettha ‘‘duruttakkharaṃ vā’’ti ajjhāharitabbaṃ. <bold>Ida</bold>nti punappunaṃ vacanaṃ. <bold>Kammaṃ hutvā</bold>ti sukammaṃ hutvā.</paragraph>
<paragraph line="451" number="483">Sammukhākaraṇīyaasammukhākaraṇīyesu asammukhākaraṇīyāni appakattā paṭhamaṃ dassetvā sesānaṃ sammukhākaraṇīyabhāvaṃ dassento āha ‘‘tatthā’’tiādi. Tattha <bold>tatthā</bold>ti tesu dvīsu, asammukhākaraṇīyaṃ nāma aṭṭhavidhaṃ hotīti sambandho. <bold>Tattha tatthā</bold>ti tesu tesu khandhakesu. ‘‘Sukataṃ hotī’’ti vacanasāmatthiyato sammukhākatampi sukataṃ hotīti atthopi gahetabbo.</paragraph>
<paragraph line="452"><bold>Sesānī</bold>ti aṭṭhakammehi sesāni. <bold>Etānī</bold>ti kammāni. <bold>Vatthuvipannānī</bold>ti vatthunā vipannāni.</paragraph>
<paragraph line="453"><bold>Tesampī</bold>ti paṭipucchākaraṇīyānampi. <bold>Etthā</bold>ti ‘‘paṭipucchākaraṇīya’’nti pade. ‘‘Pucchitvā’’ti iminā <bold>paṭipucchā</bold>ti padassa tvāpaccayantabhāvaṃ dasseti. ‘‘Kātabba’’nti iminā <bold>karaṇīya</bold>nti ettha anīyasaddassa kammatthabhāvaṃ dasseti. <bold>Yathādinnāyā</bold>hi cuditakena yathādinnāya. <bold>Vippalapantassā</bold>ti vikārena yaṃ vā taṃ vā vacanaṃ palapantassa cuditakassāti sambandho. <bold>Sabbatthā</bold>ti sabbesu ‘‘tajjanīyakammārahassā’’tiādīsu.</paragraph>
<paragraph line="454"><bold>Anuposathadivase</bold>ti uposathadivasato aññasmiṃ divase. Tamevatthaṃ dassento āha ‘‘uposathadivaso nāmā’’tiādi. <bold>Kattikamāsa</bold>nti pacchimakattikamāsaṃ. Tassa pavāraṇamāsattā ‘‘ṭhapetvā’’ti vuttaṃ. Sāmaggidivaso ca yathāvuttā cātuddasapannarasā ca uposathadivaso <pageBreak edition="M" number="0.0636" />nāmāti yojanā. <bold>Yatrahī</bold>ti yasmiṃ pana vihāre, ṭhapentīti sambandho. <bold>Antarā</bold>ti cātuddasīpannarasīnaṃ majjhe.</paragraph>
<paragraph line="455"><bold>Paccukkaḍḍhitvā ṭhapitadivaso</bold>ti pacchā upari kaḍḍhitvā ṭhapitaṃ kattikakāḷapakkhacātuddasiṃ vā pañcadasiṃ vā sandhāya vuttaṃ. <bold>Idhāpī</bold>ti apavāraṇāya pavāraṇaṭṭhānepi. Pāḷiyamāgatanayato aññampi nayaṃ dassento āha ‘‘apicā’’tiādi. <bold>Antimavatthu</bold>nti pārājikavatthuṃ. <bold>Yassā</bold>ti puggalassa. Iminā kammāraho puggalo vatthu nāmāti dasseti.</paragraph>
<paragraph line="456" number="484">Dabbassa <pageBreak edition="V" number="2.0260" />aggaṇhanaṃ vatthuaparāmasanaṃ nāma na hoti, atha kho nāmassa aggaṇhanamevāti āha ‘‘tassa nāmaṃ na gaṇhātī’’ti. Aparāmasanākāraṃ dassento āha ‘‘suṇātu me’’tiādi.</paragraph>
<paragraph line="457"><bold>Puggalaṃ na parāmasatī</bold>ti ettha <bold>puggalo</bold>nāma upajjhāyoti āha ‘‘yo upasampadāpekkhassa upajjhāyo’’ti. <bold>Ta</bold>nti upajjhāyaṃ.</paragraph>
<paragraph line="458"><bold>Sabbena sabba</bold>nti sabbathā sabbaṃ, nipātasamudāyoyaṃ, sabbena vā ākārena sabbaṃ ñattinti yojanā.</paragraph>
<paragraph line="459">Ñattikamme paṭhamaṃ kammaṃ katvā pacchā ñattiṭṭhapanampi pacchā ñattiṃ ṭhapetiyeva nāma. <bold>Iti imehī</bold>tiādi nigamanaṃ.</paragraph>
<paragraph line="460" number="485">‘‘Vuttanayenevā’’ti atidisitvāpi ñattikammavācānaṃ asadisattā aparāmasanākāraṃ dassento āha ‘‘evaṃ panā’’tiādi. Tattha <bold>nesa</bold>nti vatthusaṅghapuggalānaṃ, paṭhamānussāvane vā dutiyatatiyānussāvanāsu vā vattabbe vadantoti sambandho.</paragraph>
<paragraph line="461"><bold>Sāvanaṃ hāpetī</bold>ti ettha anusaddo lopoti āha ‘‘anussāvanaṃ na karotī’’ti. ‘‘Sāvanaṃ hāpetī’’ti ettha na kevalaṃ sabbena sabbaṃ anussāvanaṃ akarontoyeva sāvanaṃ hāpeti nāma, atha kho anussāvanāya duruttachaḍḍanampi hāpetiyeva nāmāti dassento āha ‘‘yopī’’tiādi. ‘‘Sakimeva vā dvikkhattuṃ vā’’ti iminā tikkhattuṃ aparipūrentoyeva sāvanaṃ hāpeti nāmāti dasseti. Imassa vacanassa sāmatthiyato ñattidutiyakamme ekakkhattuto, ñatticatutthakamme <pageBreak edition="M" number="0.0637" />tikkhattuto atirekaṃ kammavācaṃ karonto na hāpetīti ñāyati.</paragraph>
<paragraph line="462">‘‘Chaḍḍetī’’ti ettha chaḍḍanassa padakkharānaṃ gaḷitabhāvena pākaṭattā taṃ adassetvā ‘‘duruttaṃ karotī’’ti ettha duruttameva dassento āha ‘‘duruttaṃ karotīti ettha panā’’tiādi. Karontena bhikkhunā upalakkhetabboti sambandho.</paragraph>
<paragraph line="463">‘‘Sithila…pe… pabhedo’’ti yvāyaṃ byañjanappabhedo vutto, ayaṃ byañjanappabhedoti yojanā <pageBreak edition="V" number="2.0261" />. Gāthāyaṃ <bold>dasadhā</bold>ti dasappakārena. <bold>Byañjanabuddhiyā</bold>ti vaddhetīti <bold>buddhi,</bold>byañjanameva akkharameva sithilādivasena dasadhā buddhi <bold>byañjanabuddhi,</bold>tāya. Ettha ‘‘dasadhā’’ti padena ‘‘byañjanabuddhī’’ti samāsapadassa antare dasadhāsaddassa lopaṃ dasseti ‘‘kammajaṃ evā’’tiādīsu (visuddhi. 2.450; visuddhi. mahāṭi. 2.450) viya. Ettha hi evasaddena kammena eva jātaṃ <bold>kammaja</bold>nti samāsaṃ katvā samāsamajjhe evasaddalopaṃ dasseti. <bold>Pabhedo</bold>ti viseso. Ayaṃ panettha yojanā – sithilañca dhanitañca dīghañca rassañca garukañca lahukañca niggahitañca sambandhañca vavatthitañca vimuttañcāti dasadhā byañjanabuddhiyāva pabhedo viseso ñātabboti. ‘‘Sithila’’nti ādīni dasa padāni ‘‘akkharaṃ padaṃ byañjana’’nti napuṃsakaliṅgavasena vuttapāṭhaṃnissāya vuttānīti daṭṭhabbaṃ.</paragraph>
<paragraph line="464">Gāthāya vitthāraṃ dassento āha ‘‘ettha hī’’tiādi. Agāḷhena vacīpayogena vattabbaṃ akkharaṃ <bold>sithilaṃ</bold>. Gāḷhena vacīpayogena vattabbaṃ akkharaṃ <bold>dhanitaṃ. Tesvevā</bold>ti pañcasu eva vaggesu. Na kevalaṃ dīghameva garukaṃ nāma, atha kho saṃyogaparampīti āha ‘‘yaṃ vā’’tiādi. Yaṃ akkharaṃ saṃyogaparaṃ katvā vuccati, tampi <bold>garukaṃ</bold>nāmāti yojanā. Saṃyogo paro yassa akkharassāti <bold>saṃyogaparaṃ</bold>. ‘‘Saṃyogapada’’ntipi pāṭho. Yaṃ asaṃyogaparaṃ katvā vuccati, tampi <bold>lahukaṃ</bold>nāmāti yojanā. Yaṃ sānunāsikaṃ katvā vattabbaṃ, taṃ <bold>niggahitaṃ</bold>nāmāti yojanā. <bold>Niggahetvā</bold>ti <bold>niggahitaṃ</bold>nāma atthato ṭhānakaraṇānaṃ <pageBreak edition="M" number="0.0638" />avissajjanaṃ amuñcananti āha ‘‘avissajjetvā’’ti. Yaṃ sambandhitvā vuccati, taṃ <bold>sambandhaṃ</bold>nāmāti yojanā. Yaṃ asambandhaṃ katvā vuccati, taṃ <bold>vavatthitaṃ</bold>nāmāti yojanā. Yaṃ aniggahetvā vuccati, taṃ <bold>vimuttaṃ</bold>nāmāti yojanā. <bold>Aniggahetvā</bold>ti aniggahaṃ nāma atthato vissajjananti āha ‘‘vissajjetvā’’ti.</paragraph>
<paragraph line="465">Evaṃ byañjanabuddhivisesaṃ dassetvā idāni kammavācāya uccāraṇavisesaṃ vitthārena dassento āha ‘‘tatthā’’tiādi. Tattha <bold>tatthā</bold>ti tāsu dasasu byañjanabuddhīsu. Tathāsaddena takārassa thakārakaraṇañca sithilassa dhanitakaraṇañca atidisati, tathā ‘‘pattakallaṃ esā ñattī’’tiādivacanañca sithilassa dhanitakaraṇaṃ nāmāti yojanā.</paragraph>
<paragraph line="466"><bold>Itī</bold>ti evaṃ. Sithile kattabbe dhanitaṃ karotīti sambandho. <bold>Cattāri byañjanānī</bold>ti cattāri akkharāni. Byañjanasaddo hi idha akkharavācako. Catassannaṃ byañjanabuddhīnaṃ kammadūsanaṃ dassetvā itarāsaṃ adūsanaṃ dassento āha ‘‘itaresu panā’’tiādi. <bold>Anukkamāgata</bold>nti <pageBreak edition="V" number="2.0262" />ariyehi otaritvā anukkamena āgataṃ. <bold>Paveṇi</bold>nti santatiṃ. Vināsetvā vutte kiṃ kammavācākopo hotīti āha ‘‘sace panā’’tiādi. <bold>Na kuppatī</bold>ti na nassati. Kasmā pana kammavācā na kuppati, nanu kammaṃ kopentī kammavācā kuppatīti āha ‘‘imāni hī’’tiādi. Hi yasmā na kopenti, tasmā kammavācā na kuppatīti yojanā.</paragraph>
<paragraph line="467">Yaṃ pana vacanaṃ suttantikattherā vadantīti sambandho. Kaccāyanādisuttantaṃ karontīti <bold>suttantikā,</bold>kaccāyanādayo, suttantikā ca te therā ceti <bold>suttantikattherā. Na vaṭṭatī</bold>ti akkharavikāro na vaṭṭati. Vinayadharena kammavācā kātabbāti sambandho. <bold>Yathāpāḷiyā</bold>ti bhagavatā yathāvuttāya pāḷiyā. <bold>Byañjananiruttiyā</bold>ti byañjananiruttiyaṃ. <bold>Itarathā</bold>ti vuttadosapariharaṇato aññena pakārena.</paragraph>
<paragraph line="468"><bold>Akāle</bold><pageBreak edition="M" number="0.0639" /><bold>vā sāvetī</bold>ti ettha <bold>akālo</bold>nāma anokāsoti āha ‘‘anokāse’’ti. Anokāso nāma ñattianussāvanānaṃ pubbāparavitathanti āha ‘‘ñattiṃ aṭṭhapetvā’’tiādi. Paṭhamaṃyeva ñattiṃ aṭṭhapetvā paṭhamaṃyeva anussāvanakammaṃ katvāti yojanā. ‘‘Paṭhamaṃyevā’’ti hi padaṃ pubbāparāpekkhaṃ. <bold>Itī</bold>tiādi nigamanaṃ.</paragraph>
<paragraph line="469" number="486">Yā ekavīsati bhikkhū na gaṇhāti, ayaṃ <bold>atikhuddakasīmā</bold>nāmāti yojanā. <bold>Ekavīsati bhikkhū</bold>ti abbhānakamme kammārahena saddhiṃ ekavīsati bhikkhū. Yattha sīmāyaṃ nisīdituṃ na sakkonti, ayaṃ <bold>atikhuddakasīmā</bold>nāmāti yojanā. <bold>Nisīditu</bold>nti aññamaññassa hatthapāsaṃ avijahitvā parimaṇḍalākārena nisīdituṃ. <bold>Tatthā</bold>ti atikhuddake. <bold>Etthā</bold>ti sesasīmāsu. Yā sammatā hoti, ayaṃ <bold>atimahatī</bold>nāmāti yojanā. <bold>Kesaggamattenāpī</bold>ti pisaddo tato atirekena pana pagevāti dasseti. Aghaṭitaṃ asambandhaṃ nimittaṃ imissāti <bold>aghaṭitanimittā</bold>. Khaṇḍanimittabhāvaṃ akhaṇḍanimittadassanena pākaṭaṃ karonto āha ‘‘puratthimāyā’’tiādi. <bold>Pubbakittita</bold>nti paṭhamakittitaṃ. <bold>Tatthevā</bold>ti uttarāya eva disāya. <bold>Aparāpī</bold>ti pisaddo dutiyatthasampiṇḍanattho. Yā sammatā hoti, <bold>khaṇḍanimittā</bold>nāmāti yojanā. <bold>Animittupaga</bold>nti yathābhūtakathanavisesanameva, na byavacchedavisesanaṃ tacasārādiggahaṇena animittupagabhāvassa pākaṭattā. <bold>Antarā</bold>ti majjhe. Yā sammatā hoti, sā <bold>chāyānimittā</bold>nāma, animittā nāmāti yojanā.</paragraph>
<paragraph line="470">Bahi ṭhito hutvā sammannatīti yojanā. Nimittāni pana bahi ṭhatvāpi kittetuṃ vaṭṭati <pageBreak edition="V" number="2.0263" />. <bold>Evaṃ sammatāpī</bold>ti pisaddo asammatā pana pagevāti dasseti. <bold>Sīmāya sīma</bold>nti padānaṃ sambandhāpekkhattā, tassa ca asamānabhāvato tesaṃ visuṃ visuṃ sambandhaṃ dassento āha ‘‘attano sīmāya paresaṃ sīma’’nti. <bold>Sambhindatī</bold>ti sambandhaṃ karoti. Ettha hi bhididhātu dvidhākaraṇatthavācako, dhātvatthabādhakena saṃtyūpasaggena sambandhavācako <pageBreak edition="M" number="0.0640" />hotīti daṭṭhabbaṃ. <bold>Tatthā</bold>ti tāsu dvīsu sīmāsu. <bold>Itī</bold>ti evaṃ. <bold>Tāsū</bold>ti sīmāsu.</paragraph>
<paragraph line="471" number="487-8">Yampi kammappattachandārahalakkhaṇanti yojanā. <bold>Tatthā</bold>ti tassaṃ parisato kammavipattiyaṃ. <bold>Tampī</bold>ti kammappattachandārahalakkhaṇampi, vuttamevāti sambandho. <bold>Tatthā</bold>ti ‘‘cattāro bhikkhū pakatattā kammappattā’’ti pāṭhe. <bold>Anukkhittā</bold>ti saṅghena ukkhepanīyakammassa akatattā anukkhittā. <bold>Parisuddhasīlā</bold>ti pārājikaṃ anajjhāpannattā parisuddhasīlā. Imehi padehi pakati attā sabhāvo etesanti <bold>pakatattā</bold>ti atthaṃ dasseti. ‘‘Kammassa arahā’’ti iminā <bold>‘‘kammappattā’’</bold>ti padassa chaṭṭhīsamāsañca pattasaddassa arahaanucchavikatthabhāvañca dasseti. <bold>Tehī</bold>ti catūhi pakatattehi. <bold>Etī</bold>ti āgacchati. <bold>Avasesā</bold>ti catūhi pakatattehi avasesā. <bold>Yassa panā</bold>ti puggalassa pana. <bold>Kammāraho</bold>ti kammassa araho.</paragraph>
<paragraph line="472" number="489"><bold>Etthā</bold>ti paṇḍakādīnaṃ avatthubhāvadassanaṭṭhāne.</paragraph>
<subhead line="473">Apalokanakammakathā</subhead>
<paragraph line="474" number="495-6"><bold>Tatthā</bold>ti catūsu kammesu. <bold>Etthā</bold>ti osāraṇādipāṭhe. <bold>Padasiliṭṭhatāyā</bold>ti loke padānaṃ siliṭṭhabhāvato. <bold>Tatthā</bold>ti osāraṇādīsu pañcasu. Kaṇṭakasāmaṇerassa yā sā daṇḍakammanāsanā atthi, sā nissāraṇāti yojanā. ‘‘Micchādiṭṭhiko hotī’’ti vatvā tamevatthaṃ dassetuṃ ‘‘antaggāhikāya diṭṭhiyā samannāgato’’ti vuttaṃ. Micchādiṭṭhi hi liṅganāsanāya kāraṇaṃ hoti. <bold>So</bold>ti sāmaṇero, ‘‘nissajjāpetabbo’’ti pade kāritakammaṃ, vuttakammaṃ vā. <bold>Taṃ laddhi</bold>nti dhātukammaṃ, avuttakammaṃ vā. Kinti kātabbanti āha ‘‘evañca pana kammaṃ kātabba’’nti.</paragraph>
<paragraph line="475">Kātabbākāraṃ dassento āha ‘‘saṅghaṃ bhante’’tiādi. Yaṃ sahaseyyaṃ labhantīti yojanā. <bold>Tassā</bold>ti sahaseyyassa. <bold>Alābhāyā</bold>ti <pageBreak edition="M" number="0.0641" />alābhatthāya. ‘‘Cara pire vinassā’’ti iminā nissāraṇākāraṃ dasseti. Attho panassa heṭṭhā vuttoyeva.</paragraph>
<paragraph line="476"><bold>So</bold>ti <pageBreak edition="V" number="2.0264" />samaṇero, osāretabboti sambandho.</paragraph>
<paragraph line="477"><bold>Svāya</bold>nti so ayaṃ sāmaṇero, accayaṃ desetīti sambandho. <bold>Sorato</bold>ti sundaraladdhiyaṃ rato, duladdhito vā suṭṭhu orato. <bold>Yathā pure</bold>ti yathā pubbe ruccati, tathāti yojanā. <bold>Kāyasambhogasāmaggidāna</bold>nti kāyena ca sambhogena ca sāmaggiyā dānaṃ.</paragraph>
<paragraph line="478"><bold>Eva</bold>ntiādi nigamanaṃ. Yasmā pana brahmadaṇḍo pañcasatikakkhandhake (cūḷava. 445) channasseva paññatto, tasmā tasseva dātabboti āha ‘‘na kevala’’ntiādi. <bold>Esā</bold>ti brahmadaṇḍo, aññopi yo bhikkhu viharati, tassapi dātabboti sambandho. Kinti dātabboti āha ‘‘evañca pana dātabbo’’ti. Dātabbākāraṃ dassento āha ‘‘saṅghamajjhe’’tiādi.</paragraph>
<paragraph line="479">Yaṃ vacanaṃ iccheyya, taṃ vacananti yojanā. <bold>Khamāpentassā</bold>ti saṅghaṃ khamāpentassa tassa bhikkhussāti yojanā.</paragraph>
<paragraph line="480"><bold>Paṭisaṅkhā</bold>ti paṭisaṅkhāya, ñāṇena paccavekkhitvāti attho.</paragraph>
<paragraph line="481"><bold>Ya</bold>nti avandiyakammaṃ, anuññātanti sambandho. Kena anuññātanti āha ‘‘bhagavatā’’ti. Kismiṃ khandhake anuññātanti āha ‘‘bhikkhunikkhandhake’’ti. Kesu vatthūsu anuññātanti āha ‘‘tena kho pana…pe… imesu vatthūsū’’ti (cūḷava. 411). Kiṃ katvā anuññātanti āha ‘‘dukkaṭaṃ paññapetvā’’ti. Kinti anuññātanti āha ‘‘anujānāmi…pe… kātabbo’’ti. <bold>Tassā</bold>ti avandiyassa. ‘‘Na osāraṇādīnī’’ti iminā evasaddassa chaḍḍetabbatthaṃ dasseti. <bold>Tassā</bold>ti kammalakkhaṇabhūtassa avandiyassa. <bold>Tatthevā</bold>ti bhikkhunikkhandhakeyeva. Nanti kammalakkhaṇaṃ. <bold>Idhāpī</bold>ti parivāre kammavaggepi.</paragraph>
<paragraph line="482"><bold>Apāsādika</bold>nti apasādāvahaṃ, apasādajanakaṃ vā.</paragraph>
<paragraph line="483"><bold>Tato</bold>ti <pageBreak edition="M" number="0.0642" />avandiyakaraṇato. <bold>Ima</bold>nti bhikkhuṃ. <bold>Vandiya</bold>nti vanditabbaṃ, vandanaṃ vā.</paragraph>
<paragraph line="484"><bold>Etthā</bold>ti apalokanakamme, bhikkhunisaṅghamūlakaṃ katvā paññattanti yojanā. <bold>Bhikkhusaṅghassāpī</bold>ti pisaddo na bhikkhunisaṅghassevāti dasseti. <bold>Pana</bold>saddo sambhāvanattho, tathā bhikkhunisaṅghamūlakaṃ <pageBreak edition="V" number="2.0265" />paññattampīti attho, labhitabbabhāvaṃ vitthārena dassento āha ‘‘yaṃ hī’’tiādi. Yaṃ apalokanakammaṃ karotīti yojanā. Appamattakavissajjakena pana dātabbānīti sambandho. <bold>Tesa</bold>nti sūciādīnaṃ. <bold>Soyevā</bold>ti appamattakavissajjakoyeva. <bold>Tato</bold>ti appamattakato. <bold>Tatthā</bold>ti senāsanakkhandhakavaṇṇanāyaṃ (cūḷava. aṭṭha. 321). Vuttappakāraṃ gilānabhesajjampīti sambandho. <bold>Yopi cā</bold>ti bhikkhupi ca hotīti sambandho. Tassa dātabbāti sambandho. <bold>Tatruppādato</bold>ti tasmiṃ mahāvāse uppādapaccayato, gahetvāti sambandho. ‘‘Pesalassā’’tiādinā dussīlādīnaṃ dātuṃ na vaṭṭatīti dasseti.</paragraph>
<paragraph line="485"><bold>Jaggāpetuṃ vaṭṭatī</bold>ti ettha apucchitvā jaggāpetuṃ vaṭṭatīti āha ‘‘ayaṃ bhikkhū’’tiādi. <bold>Odissā</bold>ti uddisitvā.</paragraph>
<paragraph line="486"><bold>Āsanagharaṃ vā</bold>ti paṭimāgharaṃ vā, kārako manussoti sambandho. Upanikkhepato gahetvāti sambandho. <bold>Saṅghikenapī</bold>ti pisaddo na kevalaṃ cetiyassa upanikkhepeneva, atha kho saṅghikenapīti dasseti.</paragraph>
<paragraph line="487">Yāpanamattaṃ alabhantehi karontehīti yojanā, paribhuñjantehi hutvāti sambandho. ‘‘Vattaṃ karomā’’tiādinā ‘‘yāpanamatta’’nti padassa atthaṃ dasseti. Vihāre ropitā ye phalarukkhāti yojanā. <bold>Yesa</bold>nti rukkhānaṃ. <bold>Tesū</bold>ti rukkhesu. <bold>Ye panā</bold>ti rukkhā pana, apariggahitā hontīti sambandho. <bold>Taṃ panā</bold>ti apalokanakammaṃ pana. Salākaṃ gaṇhanti etthāti <bold>salākaggaṃ,</bold>ṭhānaṃ. <bold>‘‘Yāgaggabhattagga’’</bold>iti etthāpi <pageBreak edition="M" number="0.0643" />eseva nayo. <bold>Uposathagge</bold>ti uposathassa gahaṇaṭṭhāne, uposathageheti attho. <bold>Tatthā</bold>ti uposathagge. <bold>Ta</bold>nti apalokanakammaṃ.</paragraph>
<paragraph line="488">Yaṃ mūlatacapattaaṅkurapupphaphalakhādanīyādīti yojanā. <bold>Antosīmāyā</bold>ti anto upacārasīmāya.</paragraph>
<paragraph line="489"><bold>Sukatamevā</bold>ti saṅghena katameva. <bold>Uposathadivase</bold>ti nidassanamattaṃ yasmiṃ kasmiṃci divasepi katattā.</paragraph>
<paragraph line="490"><bold>Phalavārenā</bold>ti rukkhānaṃ phalagahaṇavārena. <bold>Rukkhā dharantī</bold>ti rukkhā tiṭṭhanti, saṃvijjanti vā <pageBreak edition="V" number="2.0266" />. <bold>Yehī</bold>ti bhikkhūhi ropitā, hontīti sambandho. <bold>Sā eva katikā</bold>ti pubbe katā sā eva katikā, aññā katikā na kātabbāti adhippāyo.</paragraph>
<paragraph line="491"><bold>Aññasmiṃ vihāre</bold>ti rukkhānaṃ ṭhitavihārato aññasmiṃ vihāre. <bold>Tesa</bold>nti rukkhānaṃ, sāmīti sambandho. <bold>Yepī</bold>ti rukkhāpi, ropitāti sambandho. Aññato ṭhānatoti yojanā. <bold>Tesū</bold>ti rukkhesu. <bold>Etthā</bold>ti vihāre. <bold>Tehi panā</bold>ti pariveṇasāmikehi bhikkhūhi pana. <bold>Dasabhāga</bold>nti dasamabhāgaṃ. ‘‘Eseva nayo’’ti iminā dasabhāgaṃ datvāti atthaṃ atidisati.</paragraph>
<paragraph line="492"><bold>Sambhāvanīyabhikkhuno</bold>ti sīlasutādīhi sambhāvanīyassa bhikkhuno. <bold>Tatthā</bold>ti porāṇavihāre. <bold>Mūle</bold>ti pubbe, ādikāleti attho. <bold>Nikkukkuccenā</bold>ti ‘‘abhājitamida’’nti kukkuccavirahena. <bold>Khiyyanamattameva ta</bold>nti taṃ khiyyanaṃ khiyyanamattameva, na sāmaṇerānaṃ khiyyanaṃ ruhatīti attho.</paragraph>
<paragraph line="493"><bold>Panasarukkha</bold>nti kaṇṭakīphalarukkhaṃ. <bold>Ayaṃ sāmīcī</bold>ti ayaṃ bhājetvā khādanaṃ anudhammatā. <bold>Khāyita</bold>nti khāditaṃ. Dvinnaṃ tiṇṇaṃ katikapaṭippassambhanaṃ nayena ñātuṃ sakkuṇeyyattā taṃ adassetvā ekasseva katikapaṭippassambhanaṃ dassento āha ‘‘ekabhikkhuke panā’’tiādi. <bold>Purimakatikā</bold>ti ‘‘yathāsukhaṃ paribhuñjituṃ ruccatī’’ti (pari. aṭṭha. 495-496) pure katā katikā. <bold>Tesa</bold>nti <pageBreak edition="M" number="0.0644" />sāmaṇerānaṃ, phātikammanti sambandho. <bold>Bhājetvā</bold>ti sāmaṇerānaṃ bhājetvā. Iminā sāmaṇerānaṃ phātikammaṃ na dātabbampi bhāgaṃ bhājetabbanti dasseti.</paragraph>
<paragraph line="494"><bold>Sāmantagāmehī</bold>ti āsannagāmehi, āgantvāti sambandho. Ekaṃ ambaṃ ekaṃ labujanti yojanā. Adiyyamāne dose dassite diyyamāne ānisaṃsampi atthato ñātabbanti dassento āha ‘‘adiyyamāne hī’’tiādi.</paragraph>
<paragraph line="495">Gaṇhantānaṃ manussānanti sambandho. <bold>Tato</bold>ti katikavattaṭṭhapanato. <bold>Na vattabbā</bold>ti phaladānakuladūsakattā na vattabbā. Kinti ācikkhitabbanti āha ‘‘nāḷikerādīnī’’tiādi. <bold>Anuvicaritvā</bold>ti padānamanukkamena vicaritvā. <bold>Upaḍḍhabhāgo</bold>ti bhikkhūnaṃ laddhabhāgato upaḍḍho bhāgo. <bold>Apaloketvā</bold>ti saṅghaṃ āpucchitvā.</paragraph>
<paragraph line="496"><bold>Maggagamiyasatthavāho</bold>ti maggaṃ gamiko satthavāho. <bold>So</bold>ti balakkārena gahetvā khādanto. <bold>Chāyādīna</bold>ntiādisaddena <pageBreak edition="V" number="2.0267" />ārāmavanāni saṅgahetabbāni. <bold>Sace atthī</bold>ti sace attho atthi. <bold>Phalabharitā</bold>ti phalena paripuṇṇā. ‘‘Phalabhāritā’’tipi pāṭho. Phalasaṅkhātena bhārena samannāgatāti attho. <bold>Apaccāsīsantenā</bold>ti tesaṃ santikā dānapaṭidānaṃ apaccāsīsantena. <bold>Pubbe vuttamevā</bold>ti pubbe saṅghikaṭṭhāne ‘‘kuddho hi so’’tiādinā vuttameva. <bold>Etthā</bold>ti puggalikaṭṭhāne.</paragraph>
<paragraph line="497"><bold>Ta</bold>nti phalārāmaṃ. <bold>So</bold>ti paṭibalo bhikkhu. <bold>Bhāriyaṃ kamma</bold>nti jagganakammaṃ bhāriyaṃ. <bold>Ettakenā</bold>ti tatiyabhāgaupaḍḍhabhāgamattena. Sabbaṃ phalārāmanti sambandho. <bold>Mūlabhāga</bold>nti paṭhamabhāgaṃ. ‘‘Dasabhāgamatta’’nti iminā tadatthaṃ dasseti. <bold>Datvā</bold>ti saṅghassa datvā. <bold>So</bold>ti bhikkhu. <bold>Akatāvāsa</bold>nti pubbe akataṃ navaṃ senāsanaṃ. <bold>Ārāma</bold>nti saṅghassa ārāmaṃ. <bold>Tehipī</bold>ti nissitakehipi. Pisaddo ācariyaṃ apekkhati. <bold>Tesa</bold>nti nissitakānaṃ. <bold>Jaggitakāle</bold>ti jaggitānaṃ rukkhānaṃ pupphaphalabharitakāle. <bold>Jagganakāle</bold>ti jagganamattakāle, jagganamattameva, na jagganakāraṇā <pageBreak edition="M" number="0.0645" />kiñci pupphaṃ vā phalaṃ vā hoti, tasmiṃ kāleti attho. ‘‘Bahu’’ntiādinā vāretabbākāraṃ dasseti.</paragraph>
<paragraph line="498">Phātikammena jagganto na atthīti yojanā. <bold>Anāpucchitvāvā</bold>ti saṅghaṃ anapaloketvāva. <bold>Itī</bold>ti evaṃ.</paragraph>
<paragraph line="499">Ñattikammaṭṭhānabhede pana evaṃ vinicchayo veditabboti yojanā. Osāreti saṅghamajjhaṃ paveseti imāya ñattiyāti <bold>osāraṇā</bold>.</paragraph>
<paragraph line="500">Nissāriyati saṅghato bahi kariyati imāyāti <bold>nissāraṇā. Ñatti uposatho nāmā</bold>ti idaṃ kāraṇūpacāravasena vuttaṃ. Tenāha ‘‘uposathakammavasena ṭhapitā’’ti. Eseva nayo <bold>ñattipavāraṇā nāmā</bold>ti etthāpi.</paragraph>
<paragraph line="501"><bold>Anusāseyyā</bold>tiādinā paṭhamapurisaeyyavibhattivasena ṭhapitā ñatti attanā paraṃ sammanituṃ ṭhapitā ñatti nāma. <bold>Anusāseyya</bold>ntiādinā uttamapurisaeyyaṃvibhattivasena ṭhapitā ñatti attanāva attānaṃ sammanituṃ ṭhapitā ñatti nāma. Attanāva attā vā paro vā sammaniyati imāya ñattiyāti <bold>sammuti</bold>. Nissaṭṭhapattacīvarādīni dīyanti anenāti <bold>dānaṃ,</bold>ñatti. Vaccaṃ anapekkhitvā vācakassa niyatanapuṃsakaliṅgattā napuṃsakaliṅgavasena vuttaṃ.</paragraph>
<paragraph line="502">Āpatti <pageBreak edition="V" number="2.0268" />paṭiggaṇhiyati anenāti <bold>paṭiggaho</bold>.</paragraph>
<paragraph line="503">Paṭimukhaṃ upari kaḍḍhiyati imāyāti <bold>paccukkaḍḍhanā</bold>.</paragraph>
<paragraph line="504">Kammamevāti lakkhiyati anenāti <bold>kammalakkhaṇaṃ</bold>.</paragraph>
<paragraph line="505"><bold>‘‘Tathā’’</bold>ti padena ‘‘kammalakkhaṇaṃ nāmā’’ti padaṃ atidisati. <bold>Tato</bold>ti sabbasaṅgāhikañattito. Parā dve ñattiyo kammalakkhaṇaṃ nāmāti yojanā. <bold>Itī</bold>tiādi nigamanaṃ.</paragraph>
<paragraph line="506">Ñattidutiyakammaṭṭhānabhede osāraṇādīnaṃ visesaṃ dassento āha ‘‘vaḍḍhassa licchavino’’tiādi. Sīmāsammuti cātiādinā yojanā kātabbā.</paragraph>
<paragraph line="507">Yā <pageBreak edition="M" number="0.0646" />pana dve ñattidutiyakammavācā vuttāti yojanā. <bold>Itī</bold>tiādi nigamanaṃ.</paragraph>
<paragraph line="508">Ñatticatutthakammaṭṭhānabhede yojanānayo pākaṭoyeva.</paragraph>
<paragraph line="509" number="497"><bold>Catuvaggakaraṇe kamme</bold>tiādikāya desanāya sambandhaṃ dassento āha ‘‘iti kammāni cā’’tiādi. Tattha <bold>itī</bold>ti evaṃ dassetvāti sambandho. <bold>Tassattho</bold>ti tassa ‘‘catuvaggakaraṇe kamme’’tiādivacanassa attho veditabboti sambandho.</paragraph>
<centered line="510">Iti kammavaggavaṇṇanāya yojanā samattā.</centered>
<subhead line="511">Atthavasavaggādivaṇṇanā</subhead>
<paragraph line="512" number="498">Evaṃ kammavaggavaṇṇanaṃ dassetvā tassānantare vuttāya ‘‘dve atthavase paṭiccā’’tiādikāya desanāya anusandhiṃ dassento āha ‘‘idānī’’tiādi, idāni āraddhanti sambandho. Yāni tāni sikkhāpadānīti yojanā. <bold>Diṭṭhadhammikaverāna</bold>nti diṭṭhadhamme pavattattā ca viramitabbattā ca diṭṭhadhammikānaṃ verānaṃ. <bold>Saṃvarāyā</bold>ti ettha saṃpubbo varadhātu pidahanattho, āyasaddo ca tadatthoti āha ‘‘pidahanatthāyā’’ti. <bold>Vipākadukkhasaṅkhātāna</bold>nti pāṇātipātādīnaṃ <pageBreak edition="V" number="2.0269" />vipākabhūtānaṃ dukkhasaṅkhātānaṃ. <bold>Samparāyikāna</bold>nti samparāye pavattānaṃ. <bold>Idhā</bold>ti imasmiṃ sikkhāpadapaññattānisaṃsaṭṭhāne. ‘‘Vajjanīyabhāvato’’ti iminā vajjetabbānīti <bold>vajjānī</bold>ti vacanatthaṃ dasseti. Bhāyanti etehīti <bold>bhayāni. Akkhamaṭṭhenā</bold>ti asahaṇīyaṭṭhena. ‘‘Akusalānīti vuccantī’’ti iminā vipākadukkhāni phalūpacārena akusalāni nāmāti dasseti. Gaṇabandhabhedanatthāya sikkhāpadaṃ paññattanti evameva pāṭho. Potthakesu pana ‘‘gaṇabhojanasikkhāpadaṃ paññatta’’nti pāṭho likhito. <bold>Sabbatthā</bold>ti sabbasmiṃ atthavasavagge. <bold>Ya</bold>nti vacanaṃ. <bold>Etthā</bold>ti imasmiṃ vagge.</paragraph>
<centered line="513">Iti atthavasavaggavaṇṇanāya yojanā samattā.</centered>
<paragraph line="514" number="499">Vattesu vattamāno puggalo osārīyati anenāti <bold>osāraṇīyaṃ,</bold>kammaṃ. Tena vuttaṃ ‘‘yena kammena osārīyati, taṃ kammaṃ <pageBreak edition="M" number="0.0647" />paññatta’’nti. ‘‘Yena kammenā’’tiādinā bhaṇḍanakārakādayo nissārīyanti anena kammenāti <bold>nissāraṇīya</bold>nti vacanatthaṃ dasseti.</paragraph>
<paragraph line="515" number="500">Sattāpattikkhandhā paññattaṃ nāmāti sambandho. <bold>Antarā</bold>ti kakusandhādīnaṃ tiṇṇaṃ buddhānañca amhākaṃ bhagavato ca antare. ‘‘Sikkhāpade’’ti iminā ‘‘apaññatte’’ti padassa atthaṃ dasseti. Makkaṭīvatthuādivinītakathā anupaññattaṃ nāmāti sambandho. ‘‘Sikkhāpade’’ti iminā ‘‘paññatte’’ti padassa atthaṃ dasseti. <bold>Sabbatthā</bold>ti sabbasmiṃ ānisaṃsavagge.</paragraph>
<centered line="516">Iti ānisaṃsavaggavaṇṇanāya yojanā samattā.</centered>
<paragraph line="517" number="501">Sabbasikkhāpadānaṃ saṅgahanti sambandho. <bold>Tatthā</bold>ti ‘‘nava saṅgahā’’tiādipāṭhe evamattho veditabboti yojanā. ‘‘Vatthunā saṅgaho’’ti iminā ‘‘vatthusmiṃ, vatthūnaṃ saṅgaho’’ti atthaṃ nivāreti. <bold>Etthā</bold>ti ‘‘vatthusaṅgaho’’tiādipāṭhe. <bold>Hī</bold>ti vitthāro. Yasmā natthīti sambandho. <bold>Sabbānī</bold>ti sikkhāpadāni. ‘‘Saṅgahitānī’’ti iminā saṅgahitabboti <bold>saṅgaho</bold>ti nibbacanaṃ dasseti. <bold>Evaṃ tāvā</bold>tiādi nigamanaṃ.</paragraph>
<paragraph line="518">Yasmā pana saṅgahitāti sambandho.</paragraph>
<paragraph line="519"><bold>Evametthā</bold>tiādinā <pageBreak edition="V" number="2.0270" />khandhasamuṭṭhānaadhikaraṇasamathe sampiṇḍetvā nigamanaṃ dasseti. <bold>Etthā</bold>ti saṅgahavagge.</paragraph>
<centered line="520">Iti samantapāsādikāya vinayasaṃvaṇṇanāya</centered>
<paragraph line="521">Navasaṅgahitavaṇṇanāya yojanā samattā.</paragraph>
<paragraph line="522"><bold>Niṭṭhitā</bold>ti niṭṭhaṃ nipphattiṃ itā gatāti niṭṭhitā, atha vā niṭṭhe nipphattiyaṃ itā ṭhitāti niṭṭhitā. <bold>Ca</bold>saddo avadhāraṇattho, niṭṭhitā evāti hi attho. <bold>Anuttānatthapadavaṇṇanā</bold>ti anuttānānaṃ atthavantapadānaṃ, atthānañca padānañca vaṇṇanā.</paragraph>
<centered line="523">Iti parivāravaṇṇanāya yojanā samattā.</centered>
<centered line="524">Niṭṭhitā ca pācityādivaṇṇanāya yojanāti.</centered>
<gatha1 line="525">Jādilañchitanāmenanekānaṃ <pageBreak edition="M" number="0.0648" />vācito mayā;</gatha1>
<gathalast line="526">Parivāravinayassa, samatto yojanānayo.</gathalast>
<subhead line="527">Nigamanakathāvaṇṇanā</subhead>
<paragraph line="528">Evaṃ vinayasaṃvaṇṇanaṃ katvā idāni taṃ nigamento āha ‘‘ettāvatā’’tiādi. Tattha <bold>ettāvatā</bold>ti ettakena ‘‘yo kappakoṭīhipi appameyya’’ntiādivacanato (pārā. aṭṭha. 1.ganthārambhakathā) paṭṭhāya ‘‘navasaṅgahitavaggavaṇṇanā niṭṭhitā’’ti vacanapariyosānānaṃ akkharapadabyañjanānaṃ samudāyabhūtena vacanakkamena, samattāti sambandho.</paragraph>
<paragraph line="529"><bold>Ubhatovibhaṅgakhandhakaparivāravibhattidesana</bold>nti ubhatovibhaṅgena ca khandhakena ca parivārena ca vibhajitabbadesanaṃ vinayapiṭakanti sambandho. <bold>Nātho</bold>ti bhikkhubhikkhunīnaṃ hitapaṭipattiṃ yācanaṭṭhena ca kilesānaṃ upatāpanaṭṭhena ca veneyyānaṃ hitasukhaṃ āsīsanaṭṭhena ca cittissariyaṭṭhena ca nātho. <bold>Veneyya</bold>nti vinetabbaṭṭhena veneyyaṃ. <bold>Jino</bold>ti pañcamārānaṃ jitaṭṭhena jino. Ayaṃ panettha yojanā – nātho veneyyaṃ vinento jino ubhatovibhaṅgakhandhakaparivāravibhattidesanaṃ yaṃ vinayapiṭakaṃ āhāti.</paragraph>
<paragraph line="530"><bold>Samadhikasattavīsatisahassamattenā</bold>ti saha adhikena sattasahassappamāṇena ca vīsatisahassappamāṇena <pageBreak edition="V" number="2.0271" />ca ganthenāti sambandho. <bold>Tassā</bold>ti vinayapiṭakassa. <bold>Samantapāsādikā</bold>ti samantato pasādaṃ vahikā, janikā vā. Tatrāyaṃ yojanā – tassa samadhikasattavīsatisahassamattena ganthena samantapāsādikā nāma saṃvaṇṇanā samattāti.</paragraph>
<paragraph line="531"><bold>Tatrida</bold>nti tatra idaṃ. ‘‘Tatrā’’ti padaṃ purimavacanāpekkhaṃ. Tatra ‘‘samantapāsādikā nāmā’’ti vacaneti hi attho. <bold>Samantapāsādikattasmi</bold>nti paccattatthe cetaṃ bhummavacanaṃ hoti ‘‘idampi sīlasmi’’ntiādīsu (dī. ni. 1.194 ādayo) viya, samantapāsādikattanti attho. Ayaṃ panettha yojanātatra ‘‘samantapāsādikā nāmā’’ti vacane samantapāsādikāya idaṃ samantapāsādikattaṃ <pageBreak edition="M" number="0.0649" />hotīti ayaṃ samantapāsādikabhāvoti attho.</paragraph>
<paragraph line="532"><bold>Ācariyaparaṃparato</bold>tiādīsu gāthāsu vuttaṃ navavidhaṃ visesanapadaṃ ‘‘na dissatī’’ti padena sambandhitabbaṃ. <bold>Sampassata</bold>nti sammā passantānaṃ viññūnanti sambandho. <bold>Yato</bold>ti yasmā, na dissatīti sambandho. <bold>Etthā</bold>ti saṃvaṇṇanāyaṃ. <bold>Samantapāsādikātvevā</bold>ti samantapāsādikā iti eva nāma. <bold>Vinayassā</bold>ti vinayapiṭakassa. <bold>Vineyyadamanakusalenā</bold>ti vineyyānaṃ damane chekena. <bold>Lokanāthenā</bold>ti lokānaṃ nāthena. <bold>Lokamanukampamānenā</bold>ti lokaṃ anukampamānena. Ayañhettha yojanā – ācariyaparaṃparato…pe… vibhaṅganayabhedadassanato sampassataṃ viññūnaṃ ettha kiñci apāsādikaṃ yato na dissati, tasmā vineyyadamanakusalena lokanāthena lokamanukampamānena bhagavatā vuttassa vinayassa ayaṃ samantapāsādikātveva saṃvaṇṇanā pavattāti.</paragraph>
<paragraph line="533">Tissopi imā sīhaḷaṭṭhakathāyo sutvāti sambandho. Kassa santike sutanti āha ‘‘buddhamitto…pe… santike’’ti. ‘‘Buddhamitto’’ti nāmena vissutassa yasassino vinayaññussa dhīrassa therassa santike sutvāti yojanā. ‘‘Sutvā’’ti padaṃ ‘‘āraddhā’’ti pade pubbakālakiriyāvisesanaṃ.</paragraph>
<paragraph line="534">Mahāmeghavanuyyāne bhūmibhāge patiṭṭhito satthu mahābodhivibhūsito yo mahāvihāro atthīti yojanā.</paragraph>
<paragraph line="535"><bold>Tassa</bold>mahāvihārassa dakkhiṇe disābhāge <bold>padhānagharaṃ</bold>padhānagharanāmakaṃ uttamaṃ sucicārittasīlena bhikkhusaṅghena sevitaṃ yaṃ pariveṇaṃ atthi, tattha kārayīti yojanā.</paragraph>
<paragraph line="536">Konāmo <pageBreak edition="V" number="2.0272" />kārayīti āha ‘‘uḷārakulasambhūto…pe… vissuto’’ti. Tattha uḷārakulasambhūto saṅghupaṭṭhāyako sadā anākulāya saddhāya ratanattaye pasanno ‘‘mahānigamasāmī’’ti vissuto upāsako kārayīti sambandho.</paragraph>
<paragraph line="537">Kaṃ <pageBreak edition="M" number="0.0650" />kārayīti āha ‘‘cāru…pe… sampannasalilāsaya’’nti. Tattha <bold>cārupākārasaṃcitaṃ</bold>sobhena pākārena suṭṭhu citaṃ cinitaṃ manoramaṃ <bold>sītacchāyatarūpetaṃ</bold>sītacchāyena rukkhena upetaṃ <bold>sampannasalilāsayaṃ</bold>madhurajalādhāraṃ yaṃ pāsādaṃ kārayīti yojanā. Mahānigamasāmino tatra pāsāde vasatāmayāti sambandho.</paragraph>
<paragraph line="538">Kaṃ uddisitvā kīdisā kā āraddhāti āha ‘‘sucisīlasamācāraṃ…pe… vinayavaṇṇanā’’ti. Tattha sucisīlasamācāraṃ <bold>buddhasiri</bold>vhayaṃ theraṃ uddisitvā <bold>iddhā</bold>atthavinicchayādīhi paripuṇṇā yā vinayavaṇṇanā āraddhāti yojanā.</paragraph>
<paragraph line="539">Kiṃnāmassa rañño katame saṃvacchare āraddhā, kismiṃ kāle pariniṭṭhitāti āha ‘‘pālayantassa…pe… pariniṭṭhitā’’ti. Tattha sakalaṃ laṅkādīpaṃ nirabbudaṃ katvāti sambandho. Pālayantassa sirinivāsassa <bold>siripāla</bold>yasassino rañño jayasaṃvacchareti sambandho. Samavīsatime kheme jayasaṃvacchare ayaṃ vinayasaṃvaṇṇanā āraddhā, <bold>ekavīsamhi</bold>rañño ekavīsatime saṃvacchare sampatte sati pariniṭṭhitāti yojanā.</paragraph>
<paragraph line="540">Yathā attano saṃvaṇṇanā nirupaddavā sīghaṃ niṭṭhaṃ upagatā, evaṃ lokassa dhammūpasaṃhitā sīghaṃ gacchantūti āsīsaṃ dassento āha ‘‘upaddavākule’’tiādi. Tattha <bold>upaddavākule</bold>upaddavehi ākule <bold>loke</bold>sattaloke <bold>nirupaddavato</bold>upaddavavirahato yathā ayaṃ vinayasaṃvaṇṇanā ekasaṃvacchareneva niṭṭhaṃ upāgatā, evaṃ sabbassa lokassa āraddhā sabbepi dhammūpasaṃhitā atthā nirupaddavā sīghaṃ niṭṭhaṃ gacchantūti yojanā.</paragraph>
<paragraph line="541">Attanā samācitassa puññassa icchitatthe pariṇāmanaṃ dassento āha ‘‘ciraṭṭhitatthaṃ dhammassā’’tiādi. Tattha dhammassa ciraṭṭhitatthaṃ imaṃ vinayasaṃvaṇṇanaṃ karontena saddhammabahumānena mayā yañca puññaṃ samācitaṃ, sabbassa tassa puññassa ānubhāvena sabbepi pāṇino dhammarājassa bhagavato saddhammarasasevino bhavantu.</paragraph>
<paragraph line="542">Saddhammo <pageBreak edition="M" number="0.0651" /><pageBreak edition="V" number="2.0273" />ciraṃ tiṭṭhatu, devo kāle <bold>vassaṃ</bold>vassanto ciraṃ <bold>pajaṃ</bold>sattasamūhaṃ tappetu. Rājā dhammena medaniṃ rakkhatūti yojanā. <bold>Iti</bold>saddo parisamāpanattho. Iti pariniṭṭhaṃ suṭṭhu āpanaṃ daṭṭhabbantīti attho.</paragraph>
<paragraph line="543">Saddhā ca buddhi ca vīriyañca <bold>saddhābuddhivīriyāni,</bold>visuddhāni ca tāni saddhābuddhivīriyāni ceti <bold>visuddhasaddhābuddhivīriyāni,</bold>paramāni ca tāni visuddhasaddhābuddhivīriyāni ceti <bold>paramavisuddhasaddhābuddhivīriyāni,</bold>tehi parimaṇḍito <bold>paramavisuddhasaddhābuddhivīriyapaṭimaṇḍito,</bold>tena, therenāti sambandho. Sīlañca ācāro ca ajjavañca maddavañca <bold>sīlācārajjavamaddavāni,</bold>tāni ādīni yesaṃ teti <bold>sīlācārajjavamaddavādayo,</bold>ādisaddena khantisoraccādayo saṅgaṇhāti, teyeva guṇāti <bold>sīlācārajjavamaddavādiguṇā,</bold>tesaṃ samudayoti <bold>sīlācārajjavamaddavādiguṇasamudayo,</bold>tena <bold>samudito</bold>suṭṭhu pākaṭoti <bold>sīlācārajjavamaddavādiguṇasamudayasamudito,</bold>tena therenāti sambandho.</paragraph>
<paragraph line="544">Sakasamayo ca samayantaro ca <bold>sakasamayasamayantarā,</bold>teyeva pana gahanasadisattā gahananti <bold>sakasamayasamayantaragahanaṃ,</bold>tassa ajjhogāhaṇaṃ <bold>sakasamayasamayantaragahanajjhogāhaṇaṃ,</bold>tasmiṃ samattho <bold>sakasamayasamayantaragahanajjhogāhaṇasamattho</bold>. Tena therenāti sambandho. Visesena añjati pākaṭaṃ karotīti <bold>viyatto,</bold>puggalo, viyattassa idaṃ <bold>veyyattiyaṃ,</bold>sati. Paññā ca veyyattiyañca <bold>paññāveyyattiyaṃ,</bold>tena samannāgatenāti sambandho. Samannāgatena therenāti yojanā.</paragraph>
<paragraph line="545">Tīṇi piṭakānīti <bold>tipiṭakaṃ,</bold>tameva pariyāpuṇitabbattā <bold>pariyattī</bold>ti <bold>tipiṭakapariyatti,</bold>tassa pabhedo ettha satthusāsaneti <bold>tipiṭakapariyattipabhedaṃ,</bold>tasmiṃ. Saha aṭṭhakathāyāti <bold>sāṭṭhakathaṃ,</bold>satthu sāsanaṃ, tasmiṃ satthusāsaneti sambandho. Satthuno pariyattipaṭipattipaṭivedhavasena tividhaṃ sāsanaṃ <bold>satthusāsanaṃ,</bold>byāsopi yujjateva, tasmiṃ satthusāsane ‘‘appaṭihata’’iti padena sambandhitabbaṃ. Appaṭihataṃ ñāṇaṃ <bold>appaṭihatañāṇaṃ,</bold>idaṃ tasmiṃ vinayasaṃvaṇṇanākāle therassa paṭivedhañāṇābhāvato <pageBreak edition="M" number="0.0652" />sutamayacintāmayañāṇaṃ sandhāya vuttanti daṭṭhabbaṃ. Appaṭihatañāṇassa pabhāvo etassāti <bold>appaṭihatañāṇapabhāvo,</bold>tena therenāti sambandho. Mahantaṃ veyyākaraṇametassāti <bold>mahāveyyākaraṇo,</bold>iminā sikkhāniruttiādīhi chaḷaṅge mahantaveyyākaraṇe therassa appaṭihatañāṇapabhāvataṃ dasseti, tena mahāveyyākaraṇena therenāti sambandho.</paragraph>
<paragraph line="546">Karaṇaṃ vuccati ṭhānaṃ kariyati uccāriyati ettha, etenāti vā vacanatthena, karaṇassa sampatti <pageBreak edition="V" number="2.0274" /><bold>karaṇasampatti,</bold>tāya janitaṃ <bold>karaṇasampattijanitaṃ</bold>. Sukhena theramukhato viniggataṃ <bold>sukhaviniggataṃ,</bold>karaṇasampattijanitena hetubhūtena sukhaviniggataṃ <bold>karaṇasampattijanitasukhaviniggataṃ</bold>. Madhuravacanañca udāravacanañca <bold>madhurodāravacanaṃ,</bold>pubbapade uttarapadalopo, iminā keṭubhapakaraṇe (subodhālaṃkāre 127-142 gāthāsu) vuttesu dasasu saddaguṇesu madhuratāguṇena ca udāratāguṇena ca samannāgatabhāvaṃ dasseti. Karaṇasampattijanitasukhaviniggatañca taṃ madhurodāravacanañceti <bold>karaṇasampattijanitasukhaviniggatamadhurodāravacanaṃ</bold>. Atha vā karaṇasampattijanitañca taṃ sukhaviniggatamadhurodāravacanañceti karaṇasampattijanitasukhaviniggatamadhurodāravacanaṃ. <bold>Elaṃ</bold>vuccati duruttadoso, natthi elametassāti <bold>nelā,</bold>soyeva vaṇṇo <bold>nelavaṇṇo,</bold>tena yuttaṃ <bold>nelavaṇṇayuttaṃ,</bold>karaṇasampattijanitasukhaviniggatamadhurodāravacanaṃ nelavaṇṇayuttametassāti <bold>karaṇasampattijanitasukhaviniggatamadhurodāravacananelavaṇṇayutto,</bold>thero. Visesanaparapadasamāso, nelavaṇṇayuttakaraṇasampatti janitasukhaviniggatamadhurodāravacanoti hi attho, tena therenāti sambandho. Yuttañca parisāya sotena anurūpattā, muttañca parisāya visāradattāti <bold>yuttamuttaṃ,</bold>vacanaṃ, taṃ vadati sīlenāti <bold>yuttamuttavādī,</bold>tena therenāti sambandho.</paragraph>
<paragraph line="547">Kammasassataucchedaissaranimmānādivasena <pageBreak edition="M" number="0.0653" />nānā vādā etesanti <bold>vādino,</bold>nānāvādā janā, vādīnaṃ, vādīsu vā varo kammakiriyavādattāti <bold>vādivaro,</bold>tena therenāti sambandho. Pāḷiyā atthaṃ vaṇṇetuṃ samatthattā mahanto kavi <bold>mahākavi,</bold>tena therenāti sambandho.</paragraph>
<paragraph line="548">Atthadhammaniruttipaṭibhānavasena pabhinnāya paṭisambhidāya parivāritoti <bold>pabhinnapaṭisambhidāparivāro,</bold>tasmiṃ uttarimanussadhammeti sambandho. Cha abhiññā ca paṭisambhidā ca <bold>chaḷabhiññāpaṭisambhidā,</bold>tā ādayo yesaṃ teti <bold>chaḷabhiññāpaṭisambhidādayo,</bold>ādisaddena tevijjādayo saṅgaṇhāti. Chaḷabhiññāpaṭisambhidādayo pabhedā etassāti <bold>chaḷabhiññāpaṭisambhidādippabhedo,</bold>soyeva guṇo chaḷabhiññāpaṭisambhidādippabhedaguṇo, tena paṭimaṇḍito <bold>chaḷabhiññāpaṭisambhidādippabhedaguṇapaṭimaṇḍito,</bold>tasmiṃ uttarimanussadhammeti sambandho. Uttarimanussānaṃ jhānalābhiādīnaṃ dhammo <bold>uttarimanussadhammo,</bold>atha vā manussānaṃ kusalakammapathasaṅkhātadhammato uttarīti <bold>uttarimanussadhammo,</bold>jhānādidhammo, tasmiṃ, ‘‘suppatiṭṭhita’’ iti padena sambandhitabbaṃ. Suppatiṭṭhitā buddhi etesanti <bold>suppatiṭṭhitabuddhino,</bold>tesaṃ therānanti sambandho. Therānaṃ vaṃse pakārena dippanti, padīpo viyāti vā <bold>theravaṃsappadīpā,</bold>tesaṃ. Thiro sīlasamādhipaññāsaṅkhāto guṇo etesamatthīti <bold>therā,</bold>tesaṃ, vaṃsālaṅkārabhūtenāti sambandho. Mahāvihāre vasanasīlā vasanadhammā, vasane sādhukārīti vā <bold>mahāvihāravāsino,</bold>tesaṃ, therānanti sambandho <pageBreak edition="V" number="2.0275" />. Vaṃse alaṅkāro, vaṃsassa vāti <bold>vaṃsālaṅkāro,</bold>so hutvā bhūto, vaṃsālaṅkārabhāvaṃ vā pattoti <bold>vaṃsālaṅkārabhūto,</bold>tena therenāti sambandho.</paragraph>
<paragraph line="549">Vipulā ca sā visuddhā ceti <bold>vipulavisuddhā,</bold>visesanobhayapado, vipulavisuddhā buddhi etassāti <bold>vipulavisuddhabuddhi,</bold>tena therenāti sambandho. Nāmameva <bold>nāmadheyyaṃ,</bold>gahitaṃ nāmadheyyametassāti <bold>gahitanāmadheyyo</bold><pageBreak edition="M" number="0.0654" />, tena therena katā samantapāsādikā nāma ayaṃ vinayasaṃvaṇṇanā tiṭṭhatūti sambandho.</paragraph>
<paragraph line="550">Suddhacittassa tādino lokajeṭṭhassa mahesino ‘‘buddho’’ti nāmampi yāva lokamhi pavattati, tāva lokanittharaṇesīnaṃ kulaputtānaṃ sīlavisuddhāya nayaṃ dassentī lokasmiṃ tiṭṭhatūti yojanā.</paragraph>
<centered line="551">Iti nigamanassa atthayojanā samattā.</centered>
<subhead line="552">Nigamanakathā</subhead>
<paragraph line="553">Ettāvatā ca –</paragraph>
<gatha1 line="554">Ratanapuṇṇanāmassa, purassa rājadhāniyā;</gatha1>
<gathalast line="555">Dakkhiṇe munirūpassa, īsaṃpācīnanissite.</gathalast>
<gatha1 line="556">Yo vihāro sapāsādo, kārito rājadeviyā;</gatha1>
<gathalast line="557">Yā vasatā mayā tatra, katā pācityādiyojanā.</gathalast>
<gatha1 line="558">Māpitaratnapuṇṇassa, sattaraseva rājino;</gatha1>
<gathalast line="559">Jayavasseṭṭhārasamhi, sampatteyaṃ suniṭṭhitā.</gathalast>
<paragraph line="560">‘‘Ratanapuṇṇā’’tivhayassa rājadhānīnagarassa dakkhiṇasmiṃ disābhāge pañcayojanappamāṇe ṭhāne dvīhi mahātaḷākehi susobhitassa midhilanāmanagarassa puratthimasmiṃ disābhāge diyaḍḍhagāvutappamāṇe ṭhāne anekatālapantīhi susobhito catunnaṃ kulānaṃ ramaṇīyabhūto <bold>‘‘kaphrū’’</bold>iti <pageBreak edition="V" number="2.0276" />voharito yo so mahāgāmo patiṭṭhito, tattha paṭisandhiyā jātena sīlādiguṇehi pasaṃsitena <bold>‘‘jāgaro’’</bold>ti garūhi gahitanāmadheyyena tikkhattuṃ rājūhi rājamuddinā lañchitena me katāyaṃ pācityādivaṇṇanāya yojanā sampatte jinacakke terasādhikacatuvassasatādhikaṃ dvisahassaṃ, sakkarāje pana ekatiṃsādhikadvivassasatādhikaṃ sahassaṃ gimhāne jeṭṭhamāse juṇhapakkhassa pañcame sukkavāre niṭṭhaṃ pattā anāyāsenāti.</paragraph>
<gatha1 line="561">Yojanāya <pageBreak edition="M" number="0.0655" />imissāhaṃ, racanassānubhāvato;</gatha1>
<gathalast line="562">Bhaveyyānekajātīsu, piṭakattayadhārako.</gathalast>
<gatha1 line="563">Kusalo cubhayatthesu, parisāsu visārado;</gatha1>
<gathalast line="564">Samijjhantu susaṅkappā, mayhañca sabbapāṇinaṃ.</gathalast>
<gatha1 line="565">Vappādimanatikkamma, sammā devo pavassatu;</gatha1>
<gathalast line="566">Attajamiva rakkhantu, rājāno cāpi medininti.</gathalast>
<centered line="567">Iti bhadantajāgarattherena katā</centered>
<centered line="568">Pācityādivaṇṇanāya yojanā samattā.</centered>
</body>
</document>