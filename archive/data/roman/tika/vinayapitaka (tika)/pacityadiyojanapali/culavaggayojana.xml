<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/vin12t.nrf3.xml</normativeSource>
    <archivePath>roman/tika/vinayapitaka (tika)/pacityadiyojanapali/culavaggayojana.xml</archivePath>
    <baseFileName>culavaggayojana</baseFileName>
    <titlePath>Cūḷavaggayojanā - Pācityādiyojanāpāḷi - Vinayapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <chapter line="1">Cūḷavaggayojanā</chapter>
    <gatha1 line="2">Mahāvaggakhandhakassevaṃ <pageBreak edition="M" number="0.0409" />, katvāna yojanānayaṃ;</gatha1>
    <gathalast line="3">Adhunā cūḷavaggassa, karissaṃ yojanānayaṃ.</gathalast>
    <title line="4">1. Kammakkhandhakaṃ</title>
    <subhead line="5">1. Tajjanīyakammakathā</subhead>
    <paragraph line="6" number="1"> Cūḷavaggassa <pageBreak edition="V" number="2.0065" /> paṭhame kammakkhandhake evamattho veditabboti yojanā. ‘‘Cūḷavaggassā’’ti padaṃ ‘‘kammakkhandhake’’ti pade avayavisambandho. <bold>Tāvā</bold>ti pārivāsikakkhandhakādito <pageBreak edition="V" number="2.0066" />, pārivāsikkhandhakādīnaṃ vā paṭhamaṃ. Cevasaddo ca casaddo ca ‘‘paṇḍukalohitakā’’ti padassa asamāhāradvandavākyaṃ dīpenti. Nissayānaṃ nāmaṃ nissitesu upacāravasena tesaṃ saddhivihārikaantevāsikāpi paṇḍukalohitakanāmāyeva hontīti dassento āha ‘‘tesaṃ nissitakāpī’’tiādi. Pisaddena upacāratthaṃ sampiṇḍeti. ‘‘Suṭṭhu balava’’nti iminā <bold>balavābalava</bold>nti dvinnaṃ saddānaṃ pariyāyabhāvena vuttattā atisayatthoti dasseti. ‘‘Balavabalava’’nti vattabbe vācāsiliṭṭhavasena dīghaṃ katvā evaṃ vuttaṃ. <bold>Paṭivadathā</bold>ti paṭicchannaṭṭhāne kathetha. Iminā <bold>paṭimantethā</bold>ti ettha mantadhātuyā guttabhāsanatthaṃ dasseti. Atthesu karaṇabhāsanakiccesu alaṃ samatthāti alamatthā, tesaṃ visesenāti <bold>alamatthatarā</bold>ti dassento āha ‘‘samatthatarā’’ti.</paragraph>
    <subhead line="7">Adhammakammadvādasakakathā</subhead>
    <paragraph line="8" number="4"> Asammukhā <pageBreak edition="M" number="0.0410" /> katantiādīsu evaṃ vinicchayo veditabboti yojanā. Sammukhehi virahitā <bold>asammukhā</bold>ti dassento āha ‘‘saṅghadhammavinayapuggalasammukhānaṃ vinā kata’’nti. ‘‘Appaṭipucchitvā’’ti iminā <bold>appaṭipucchā</bold>ti ettha tvāpaccayassākārabhāvaṃ dasseti. <bold>Tassevā</bold>ti cuditakasseva. <bold>Adesanāgāminiyā</bold>ti ettha akārassa aññatthaṃ dassento āha ‘‘pārājikā…pe… vā’’ti. <bold>Etthā</bold>ti tajjanīyakamme. <bold>Nava padā</bold>ti navasu padesu, niddhāraṇe cetaṃ paccattavacanaṃ. Purimakesu tīsu tikesu vuttesu navasu padesūti yojanā. ‘‘Ekeka’’nti padena sambandhitabbaṃ. <bold>Imehī</bold>ti imehi dvīhi padehi. <bold>Dvādasa tikā</bold>ti purimehi tīhi tikehi nava tike missetvā dvādasa. <bold>Sukkapakkhesupī</bold>ti paṭisedhavirahavasena sukkesu pakkhesupi.</paragraph>
    <paragraph line="9" number="6"> ‘‘Pabbajitāna’’nti iminā gihīnaṃ ananulomikataṃ nivatteti. <bold>Sahasokitādīhī</bold>ti ādisaddena sahanandiṃ saṅgaṇhāti. Imasmiṃ ṭhāne sabbaaṭṭhakathāpotthakesu ‘‘na upasampādetabbanti upajjhāyena hutvā na upasampādetabba’’nti pāṭhato paṭṭhāya yāva ‘‘na sampayojetabbanti aññamaññaṃ yojetvā kalaho na kāretabbo’’ti pāṭho atthi, tāva aṭṭhārasasammāvattanavattānaṃ saṃvaṇṇanāpāṭho likhito, so pāṭho imasmiṃ ṭhāne na likhitabbo. Kasmā? Pāḷikkamānuppattābhāvato, aṭṭhakathāyameva ‘‘aṭṭhārasa sammāvattanavattāni pārivāsikakkhandhake vaṇṇayissāmā’’ti vakkhamānattā, yathāvacanañca pārivāsikakkhandhake (cūḷava. aṭṭha. 76) saṃvaṇṇitatthā ca. Tasmā so pāṭho na porāṇapāṭho hoti, pacchā pakkhittapāṭhoti daṭṭhabbo.</paragraph>
    <paragraph line="10">Tiṇṇaṃ <pageBreak edition="V" number="2.0067" /> bhikkhave bhikkhūnantiādi vuttanti sambandho. <bold>Ekekenāpī</bold>ti tīsu aṅgesu ekekenāpi. Iminā avayavavākyanibbattivasena kammārahabhāvaṃ dasseti. <bold>Hī</bold>ti saccaṃ. Niyassassa visesena abhiṇhāpattikattaṃ aṅgaṃ iti vuttanti yojanā. Ettha ākāravācako <pageBreak edition="M" number="0.0411" /> itisaddo luttaniddiṭṭhoti daṭṭhabbaṃ. Eseva nayo anantarepi. Tajjīyati anena vinayakammenāti <bold>tajjanīyaṃ,</bold> tameva kammaṃ <bold>tajjanīyakammaṃ</bold>. ‘‘Nissāya te vatthabba’’nti niyassīyati bālo bhajāpīyati anena vinayakammenāti <bold>niyassaṃ,</bold> divādigaṇikattā sakārassa dvebhāvo hoti ‘‘nassaṃ vassa’’ntiādīsu viya, niyassameva kammaṃ <bold>niyassakammaṃ</bold>. Gāmādito pabbājiyati anena vinayakammenāti <bold>pabbājanīyaṃ,</bold> tameva kammaṃ <bold>pabbājanīyakammaṃ. Tīsū</bold>ti bhaṇḍanakārakaabhiṇhāpattikakuladūsakavasena tividhesu aṅgesu. Yena kenaci aṅgenāti sambandho. Yadi sabbāni kammāni kātuṃ vaṭṭatīti yojanā. Evaṃ sati campeyyakkhandhake (mahāva. 400 ādayo) vuttaṃ idaṃ vacanaṃ virujjhatīti sambandho. <bold>Vacanatthanānattato</bold>ti vacanassa ca atthassa ca nānābhāvato. Tamevatthaṃ vitthārento āha ‘‘tajjanīyakammārahassāti imassa hī’’tiādi. Tattha ‘‘tiṇṇaṃ bhikkhave’’tiādivacanassa aṅgasambhavo atthoti yojanā. <bold>Tasmā</bold>ti yasmā na virujjhati, tasmā. Saṅghena kataṃ hotīti sambandho. Iminā lakkhaṇena tajjanīyādikammārahassa tassa bhikkhussāti yojanā. Evaṃ kammasanniṭṭhānatthaṃ dassetvā aṅgasambhavatthaṃ dassento āha ‘‘yassa panā’’tiādi. Tattha <bold>yassā</bold>ti bhikkhussa, atthīti sambandho. <bold>Bhaṇḍanakārakādīsū</bold>tiādisaddena abhiṇhāpattikakuladūsakāni saṅgaṇhāti. Ākaṅkhamāno saṅgho kareyyāti sambandho. <bold>Kammāraha</bold>nti kammassa, kamme vā arahaṃ. <bold>Etthā</bold>ti kammakkhandhake. <bold>Pubbenā</bold>ti pubbe vuttena campeyyakkhandhakena. <bold>Apara</bold>nti apare vuttaṃ kammakkhandhakaṃ. <bold>Sametī</bold>ti samaṃ gacchati.</paragraph>
    <paragraph line="11"><bold>Tatthā</bold>ti kammesu, tajjanīyakammeti sambandho, aṅgesu vā, bhaṇḍanakārakavasenāti sambandho. <bold>Atha kho</bold>ti tathā vuttāpīti attho. <bold>Karontena</bold> kammavācāvācakenāti sambandho. <bold>Hī</bold>ti phalajotako. <bold>Bhūtena vatthunā</bold>ti tacchena vatthunā. <bold>Aññassa kammassā</bold>ti tajjanīyakammato aññassa kammassa. Kasmā bālassa abyattassa āpattibahulassa <pageBreak edition="M" number="0.0412" /> tajjanīyakammaṃ kātabbanti yojanā. <bold>Idampī</bold>ti tajjanīyakammampi. <bold>Sabbatthā</bold>ti sabbesu kammesu.</paragraph>
    <subhead line="12">Nappaṭippassambhetabbaaṭṭhārasakādikathā</subhead>
    <paragraph line="13" number="8"><bold>Pannalomā</bold>ti patitamānalomā. <bold>Eta</bold>nti vattaṃ. <bold>Netthāra</bold>nti ettha aphuṭṭhakkharasaṃyoge parassa <pageBreak edition="V" number="2.0068" /> takārassa thakāro hoti, tasmā dutiyakkharena pāṭho yutto. <bold>Yenā</bold>ti vattena. <bold>Nissāraṇā</bold>ti nissāraṇato. Dasa vā divasāni, pañca vā divasāni pūretabbanti yojanā. <bold>Hī</bold>ti saccaṃ. <bold>Ettakenā</bold>ti etappamāṇena dasapañcadivasena.</paragraph>
    <subhead line="14">2. Niyassakammakathā</subhead>
    <paragraph line="15" number="11"><bold>Apissu bhikkhū pakatā</bold>ti ettha nipātānamanekatthattā idha apissusaddo niccattho hoti. Pakatasaddo ‘‘kukkuccapakatā’’tiādīsu (pārā. aṭṭha. 1.tatiyasaṅgītikathā; pāci. aṭṭha. 438) abhibhavanattho, idha pana byāvaṭatthoti dassento āha ‘‘niccaṃ byāvaṭā hontī’’ti.</paragraph>
    <subhead line="16">3. Pabbājanīyakammakathā</subhead>
    <paragraph line="17" number="27"><bold>Etthā</bold>ti assajipunabbasukavatthumhi. <bold>Kāyiko</bold>ti ettha kāyena kīḷatīti kāyikoti vacanatthaṃ dassento āha ‘‘kāyakīḷā vuccatī’’ti. ‘‘Eseva nayo’’ti iminā vācāya kīḷatīti <bold>vācasiko,</bold> kāyiko ca vācasiko ca <bold>kāyikavācasiko</bold>ti vacanatthaṃ atidisati. Ettha ca pacchimavacanattho samāhāradvando, samāhāradvandepi katthaci pulliṅgamicchanti saddavidū ‘‘dhammavinayo’’tiādīsu (vibha. aṭṭha. 509) viya. Kāyadvārapaññattasikkhāpadaṃ vītikkamatīti <bold>kāyiko</bold>ti vacanatthaṃ dassento āha ‘‘kāyadvāre paññattasikkhāpadavītikkamo vuccatī’’ti. Kāyena paññattasikkhāpadaṃ vītikkametīti <bold>kāyiko</bold>ti vacanatthopi yujjateva. ‘‘Upahananaṃ vuccatī’’ti iminā upahananaṃ upaghātaṃ, tameva <bold>upaghātika</bold>nti <pageBreak edition="M" number="0.0413" /> vacanatthaṃ dasseti. ‘‘Nāsana’’nti iminā hanadhātuyā hiṃsanatthaṃ dasseti. Paṭikkhittavejjakammādivasena telapacanaariṭṭhapacanādīni kāyiko micchājīvo nāmāti yojanā. Iminā micchājīvassa sarūpaṃ dasseti.</paragraph>
    <subhead line="18">4. Paṭisāraṇīyakammakathā</subhead>
    <paragraph line="19" number="33"> Sudhammavatthusmiṃ evamattho veditabboti yojanā. Anapaloketvāti ettha apapubbo lokasaddo āpucchanatthoti āha ‘‘na āpucchitvā’’ti.</paragraph>
    <paragraph line="20" number="34"><bold>Ki</bold>nti <pageBreak edition="V" number="2.0069" /> kiṃ nāma khādanīyabhojanīyaṃ. <bold>Vo</bold>ti tumhehi. <bold>Gahapatī</bold>ti ālapanapadaṃ. Therānaṃ atthāyāti sambandho. <bold>Paṭiyatta</bold>nti paṭiyāditaṃ. ‘‘Etaṃ avocā’’ti iminā <bold>etadavocā</bold>ti ettha niggahitādesasandhiṃ dasseti. <bold>Yadida</bold>nti saddo ‘‘tilasaṃguḷikā’’ti padena yojitattā itthiliṅgoti āha ‘‘yā aya’’nti. <bold>Tilasakkhalikā</bold>ti tilena saṃsaṭṭhā sakkhalikā. ‘‘Sā natthī’’ti iminā uttaravākye yaṃsaddassa pubbavākye taṃsaddāpekkhataṃ dasseti. Eko purisoti sambandho. <bold>Pūviyo</bold>ti pūvaṃ, pūvena vā kayavikkayo. <bold>Tenā</bold>ti kāraṇena. <bold>Na</bold>nti gahapatiṃ. <bold>Thero</bold>ti sudhammatthero. <bold>Yadeva kiñcī</bold>ti ettha kiñci eva yaṃ vacananti dassento āha ‘‘kiñcideva tilasaṃguḷikāvacana’’nti. <bold>Ida</bold>nti imaṃ atthaṃ. <bold>So</bold>ti kukkuṭapotako. <bold>Kākavassita</bold>nti kākassa vassitaṃ, neva akāsīti sambandho. <bold>Tayāpī</bold>ti pisaddo kukkuṭapotakaṃ apekkhati. Neva bhikkhuvacanaṃ vuttaṃ, na gihivacanaṃ vuttaṃ, iti imamatthaṃ dassetīti yojanā.</paragraph>
    <subhead line="21">Adhammakammādidvādasakakathā</subhead>
    <paragraph line="22" number="39"> Purimehi kammehīti sambandho. <bold>Tatthā</bold>ti aṅgesu. Yathā parisakkiyamāne gihino lābhaṃ na labhantīti yojanā. Paripubbo sakkadhātu parakkamatthoti āha ‘‘parakkamanto’’ti. <bold>Tatthā</bold>ti anatthādīsu <pageBreak edition="M" number="0.0414" />. <bold>Atthabhaṅgo</bold>ti gihīnaṃ atthassa bhaṅgo. <bold>Avasana</bold>nti gihīnaṃ avasanaṃ. <bold>Gihīna</bold>nti ettha sāmyatthe sāmivacananti āha ‘‘gihīnaṃ santike’’ti. Yathā kariyamāne sacco hoti, evaṃ na karotīti yojanā. <bold>Ekaṅgenāpī</bold>ti pisaddo sambhāvanattho, tato adhikehi aṅgehi kā nāma kathāti dasseti. <bold>Etthā</bold>ti paṭisāraṇīyakamme. Paṭimukhaṃ attano dosaṃ sarāpetabbaṃ anena vinayakammenāti <bold>paṭisāraṇīyaṃ,</bold> tameva kammaṃ paṭisāraṇīyakammaṃ.</paragraph>
    <subhead line="23">5. Āpattiyā adassane ukkhepanīyakammakathā</subhead>
    <paragraph line="24" number="46"><bold>Saṃsathā</bold>ti ettha saṃsadhātuyā kathanatthaṃ dassento āha ‘‘ārocethā’’ti. Tumhe saṃsatha, kathethāti attho.</paragraph>
    <paragraph line="25" number="50"><bold>Bhaṇḍanakārako hotī</bold>tiādi kāraṇūpacāravasena vuttoti āha ‘‘bhaṇḍanādipaccayā’’tiādi. Bhaṇḍanakārakādi kāraṇaṃ, tena āpannā āpatti phalaṃ, tassā adassane ukkhepanīyakammaṃ kātabbanti adhippāyo. <bold>Tassā</bold>ti āpattiyā.</paragraph>
    <paragraph line="26" number="51"><bold>Etthā</bold>ti <pageBreak edition="V" number="2.0070" /> ukkhepanīyakamme. <bold>Tatthā</bold>ti tecattālīsavattesu. <bold>Anuddhaṃsetabbo</bold>ti ettha dhaṃsadhātuyā gatyatthaṃ paṭikkhipanto āha ‘‘na codetabbo’’ti. ‘‘Rajonuddhaṃsatī’’tiādīsu (bu. vaṃ. 2.101) hi dhaṃsadhātu gatyatthe vattati. ‘‘Na bhikkhu bhikkhūhī’’ti ettha soyeva bhikkhu teheva bhikkhūhīti atthaṃ nivārento āha ‘‘añño bhikkhu aññehi bhikkhūhī’’ti. Na gihiddhajoti ettha gihīnaṃ dhajo <bold>gihiddhajo</bold>ti vutte odātavatthādīnīti āha ‘‘odātavatthānī’’tiādi. <bold>Na titthiyādipadattaya</bold>nti ‘‘na titthiyā sevitabbā, bhikkhū sevitabbā, bhikkhusikkhāya sikkhitabba’’nti padānaṃ tayaṃ. ‘‘Na apasādetabbo’’ti iminā na <bold>āsādetabbo</bold>ti ettha āpubbasadadhātuyā apapubbasadadhātuyā samānabhāvaṃ dasseti. <bold>‘‘Anto vā bahi vā</bold>ti’’ ettha kassa anto vā bahi vāti āha ‘‘vihārassā’’ti. Sesaṃ sabbaṃvattanti <pageBreak edition="M" number="0.0415" /> yojanā. <bold>Iminā</bold>ti āpattiyā adassane ukkhepanīyakammena.</paragraph>
    <paragraph line="27" number="65"><bold>Tassā</bold>ti āpattiyā. <bold>Idhā</bold>ti pāpikāya diṭṭhiyā appaṭinissagge kate ukkhepanīyakamme. Āpattiadassanādīsu uddharitvā khipīyati apanīyati anena vinayakammenāti <bold>ukkhepanīyaṃ,</bold> tameva kammaṃ <bold>ukkhepanīyakammaṃ</bold>.</paragraph>
    <centered line="28">Iti kammakkhandhakavaṇṇanāya yojanā samattā.</centered>
    <title line="29">2. Pārivāsikakkhandhakaṃ</title>
    <subhead line="30">1. Pārivāsikavattakathā</subhead>
    <paragraph line="31" number="75"> Pārivāsikakkhandhake <bold>pārivāsikā</bold>ti padassa parivāsaṃ parivasantīti pārivāsikāti dassento āha ‘‘parivāsaṃ parivasantā’’ti. <bold>Tatthā</bold>ti ‘‘parivāsaṃ parivasantā’’ti taddhitavākye. <bold>Tesū</bold>ti catubbidhesu parivāsesu. <bold>Titthiyaparivāso</bold>ti titthiyānaṃ parivāso, titthiyānaṃ vā dātabbo parivāso, titthiyehi vā parivasitabbo parivāso titthiyaparivāso. <bold>Appaṭicchannaparivāso</bold>ti appaṭicchanno parivāso appaṭicchannaparivāso. <bold>Tatthā</bold>ti appaṭicchannaparivāse. <bold>Ya</bold>nti vacanaṃ. <bold>Ayaṃ panā</bold>ti ayaṃ paṭicchannaparivāso pana. <bold>Idhā</bold>ti <pageBreak edition="V" number="2.0071" /> pārivāsikakkhandhake. <bold>Sesā</bold>ti appaṭicchannaparivāsato sesā. <bold>Tayo</bold>ti appaṭicchannaparivāsādayo tayo, dātabbāti sambandho. Kassa dātabbāti āha ‘‘yenā’’tiādi. <bold>Āpannā cevā</bold>ti āpajjitabbā ceva. <bold>Tesū</bold>ti tividhesu parivāsesu. <bold>Ete panā</bold>ti tayo pana. <bold>Idhā</bold>ti pārivāsikakkhandhake. <bold>Tasmā</bold>ti yasmā idha adhippetā, tasmā. <bold>Etesū</bold>ti tividhesu parivāsesu.</paragraph>
    <paragraph line="32"><bold>Pakatattānaṃ bhikkhūna</bold>nti ettha adhippetapakatatte dassento āha ‘‘ṭhapetvā’’tiādi. <bold>Mūlāyapaṭikassanārahādīnampī</bold>ti ettha ādisaddena mānattārahamānattacārikaabbhānārahādayo saṅgaṇhāti. Pisaddena pakatipakatattaṃ apekkhati. <bold>Te</bold>ti pakatattā. Yaṃ abhivādanādiṃ karontīti <pageBreak edition="M" number="0.0416" /> yojanā. <bold>Sādiyantī</bold>ti ettha sādiyanaṃ nāma sampaṭicchananti āha ‘‘sampaṭicchantī’’ti. <bold>Tatthā</bold>ti abhivādanādīsu, niddhāraṇe cetaṃ bhummavacanaṃ. <bold>Sāmīcikamma</bold>nti etaṃ ābhisamācārikassa adhivacananti yojanā. <bold>Abhivādanādīnī</bold>ti abhivādanapaccuṭṭhānaañjalikammāni. <bold>Bījanavātadānādino</bold>ti bījaniyā paharitena pavattassa vātassa dānādino. <bold>Āsanābhihāra</bold>nti ettha abhiharaṇaṃ abhihāro, āsanassa abhihāro āsanābhihāroti vacanatthaṃ dassento āha ‘‘āsanassa abhiharaṇa’’nti. Paññāpanampi abhiharitvā paññāpitattā abhihāroyeva nāmāti āha ‘‘paññāpanameva vā’’ti. ‘‘Pādadhovanaudaka’’nti iminā pādassa dhovanaṃ udakaṃ <bold>pādodaka</bold>nti vacanatthaṃ dasseti. ‘‘Pādaṭṭhapanaka’’nti iminā pādassa ṭhapanakaṃ pīṭhaṃ <bold>pādapīṭha</bold>nti vacanatthaṃ dasseti. ‘‘Pādaghaṃsanaṃ vā’’ti iminā pādassa ghaṃsanaṃ kathalikaṃ <bold>pādakathalika</bold>nti vacanatthaṃ dasseti. Saddhivihārikānampi abhivādanādinti sambandho. Pisaddena aññesaṃ sādiyantassa kā nāma kathāti dasseti. <bold>Te</bold>ti saddhivihārikā. <bold>Saddhāpabbajitā</bold>ti saddhāya pabbajitā. <bold>Kulaputtā</bold>ti jātikulaputtā, ācārakulaputtā ca. Karonti, āpucchantiyevāti sambandho. Vāritampi asādiyanaṃ nāmāti āha ‘‘vāritakālato paṭṭhāya anāpattī’’ti. <bold>Mithu yathāvuḍḍha</bold>nti ettha mithusaddo aññamaññapariyāyo, yathāsaddo yaṃsaddapariyāyo, vicchattho cāti āha ‘‘aññamaññaṃ yo yo vuḍḍho’’ti. Aññamaññañhi mithati saṅgamaṃ karotīti <bold>mithū</bold>ti vuccati. <bold>Tena tenā</bold>ti bhikkhunā, ‘‘sāditu’’nti pade bhāvakattā. Sādituṃ anujānāmīti sambandho.</paragraph>
    <paragraph line="33">‘‘Vuḍḍhapaṭipāṭiyā’’ti iminā vuḍḍhānaṃ paṭipāṭi <bold>yathāvuḍḍha</bold>nti catutthīabyayībhāvaṃ dasseti. Purimapade pana paṭhamāabyayībhāvo. <bold>Pāḷiyā</bold>ti pantiyā. <bold>Tatthevā</bold>ti saṅghanavakaṭṭhāne eva. <bold>Pavāraṇāyapī</bold>ti <pageBreak edition="V" number="2.0072" /> pisaddena na kevalaṃ uposatheyeva, atha kho pavāraṇāyapīti dasseti. Saṅghena bhājiyamānanti sambandho.</paragraph>
    <paragraph line="34"><bold>Oṇojana</bold>nti avanudate oṇojanaṃ. Avapubbo nudadhātu nakārassa ṇakāraṃ, dakārassa ca jakāraṃ katvā oṇojananti vuccati. Nudadhātu <pageBreak edition="M" number="0.0417" /> apanayanattho, tena vuttaṃ ‘‘vissajjanaṃ vuccatī’’ti. <bold>Uddesabhattādīnī</bold>tiādisaddena salākabhattādīni saṅgaṇhāti. <bold>Assā</bold>ti pārivāsikassa. <bold>Tānī</bold>ti dve tīṇi uddesabhattādīni. <bold>Heṭṭhā</bold>ti attano heṭṭhā. <bold>Gāhethā</bold>ti navakatare bhikkhū gāhāpetha. <bold>Bhattapaccāsā</bold>ti bhattameva paccāsā bhattapaccāsā, paccāsābhattanti attho. ‘‘Vissajjetabbānī’’ti iminā avanuditabbanti <bold>oṇojana</bold>nti atthaṃ dasseti. <bold>Eva</bold>nti gahetvā vissajjamāneti yojanā. <bold>Tānī</bold>ti uddesabhattādīni. <bold>Yadi pana na gaṇhātī</bold>ti sace saṅghato vassaggena na gaṇhāti. <bold>Na vissajjetī</bold>ti sace aññassa na vissajjeti. <bold>Odissā</bold>ti uddisitvā. <bold>Tassā</bold>ti pārivāsikassa. <bold>Hī</bold>ti yasmā. Saṅghanavakaṭṭhāne nisinnassa tassāti yojanā. <bold>Bhattagge</bold>ti bhattassa gahaṇaṭṭhāne. <bold>So</bold>ti pārivāsiko, mā kilamitthāti sambandho. <bold>Ida</bold>nti oṇojanaṃ. <bold>Assā</bold>ti pārivāsikassa, anuññātanti sambandho.</paragraph>
    <paragraph line="35">Āgatāgatehi bhikkhūhīti sambandho. <bold>Catussālabhatta</bold>nti catumukhā sālā catussālā bhojanasālā, tattha paṭipāṭiyā dinnaṃ bhattaṃ catussālabhattaṃ. <bold>Eta</bold>nti catussālabhattaṃ. <bold>Pāḷiyā</bold>ti bhikkhūnaṃ pāḷiyā. <bold>Osakkitvā</bold>ti heṭṭhā sakkitvā. <bold>Hatthapāse</bold>ti bhattadāyakassa hatthapāse. <bold>Seno</bold>ti kulalo. ‘‘Ārāmikasamaṇuddesehī’’ti padaṃ ‘‘āharāpetu’’nti pade kāritakammaṃ. <bold>Sayamevā</bold>ti pārivāsikena anāṇatto hutvā sayameva. <bold>Mahāpeḷabhattepī</bold>ti mahatiyaṃ peḷāyaṃ pakkhipitvā dinne bhattepi. <bold>Yattha panā</bold>ti parivisaṭṭhāne pana.</paragraph>
    <paragraph line="36" number="76"> Tatrāyaṃ sammāvattanāti ettha tasaddassa aniyamaniddesabhāvaṃ dassento āha ‘‘idāni yā ayaṃ sammāvattanā vuttā’’ti. Sammā vattitabbaṃ etāyāti <bold>sammāvattanā. Tatthā</bold>ti sammāvattanāyaṃ. <bold>Na upasampādetabba</bold>nti ettha ācariyena hutvā kammavācāsāvanampi upasampādanamevāti āha ‘‘ācariyena hutvāpi kammavācā na sāvetabbā’’ti. <bold>Aññasmiṃ asatī</bold>ti attanā aññasmiṃ kammavācāvācake asati. Na nissayo dātabboti ettha āgantukānameva nissayo na dātabbo, na dinnanissayānampīti dassento āha ‘‘āgantukānaṃ nissayo <pageBreak edition="M" number="0.0418" /> na dātabbo’’tiādi, yehipi bhikkhūhi gahitoti sambandho.</paragraph>
    <paragraph line="37"><bold>Añño</bold><pageBreak edition="V" number="2.0073" /><bold>sāmaṇero</bold>ti pakatattakāle upajjhaṃ datvā gahitasāmaṇerehi añño sāmaṇero. <bold>Ādhipaccaṭṭhānabhūtā</bold>ti sabbasammutīnaṃ adhipatibhāvassa ṭhānabhūtā. <bold>Paṭibalassā</bold>ti bhikkhuniyo ovadituṃ paṭibalassa. Iminā laddhasammutikena āṇatto aladdhasammutikopi garudhammehi vā aññehi vā bhikkhuniyo ovadituṃ labhatīti dasseti. Āgatā bhikkhuniyo vattabbāti sambandho. <bold>Vo</bold>ti tumhākaṃ. <bold>So</bold>ti bhikkhu. <bold>Vo</bold>ti tumhākaṃ, dassatīti sambandho.</paragraph>
    <paragraph line="38"><bold>Sukkavissaṭṭhiyā</bold>ti sukkavissaṭṭhiāpattikāraṇā. Kāyasaṃsaggādigarukāpatti nāpajjitabbāti yojanā. Āpattikkhandhavasena āpattivatthūnaṃ pāpiṭṭhabhāvañca pāpiṭṭhatarabhāvañca vitthārento āha ‘‘sattasu hī’’tiādi. <bold>Pāpiṭṭhatarā</bold>ti dubbhāsitāpattito dukkaṭāpatti pāpiṭṭhatarā. <bold>Tāsa</bold>nti sattannaṃ āpattīnaṃ. <bold>Purimanayenevā</bold>ti purimānaṃ āpattīnaṃ nayeneva. <bold>Bhedo</bold>ti vatthūnaṃ viseso. Evaṃ āpattikkhandhavasena āpattivatthūnaṃ pāpiṭṭhapāpiṭṭhatarabhāvaṃ dassetvā idāni sikkhāpadavasena tesaṃ taṃ dassento āha ‘‘paṇṇattivajjasikkhāpade panā’’tiādi. <bold>Ubhayampī</bold>ti vatthuāpattisaṅkhātaṃ ubhayampi.</paragraph>
    <paragraph line="39"><bold>Kamma</bold>nti ettha kāraṇabhūtassa kammassa nāmaṃ kāriyabhūtāyaṃ kammavācāyaṃ upacāravasena kāriyabhūtā kammavācā kammanti vuccatīti āha ‘‘parivāsakammavācā vuccatī’’ti. Kammasmiṃ sati, kammena vā vacitabbāti <bold>kammavācā</bold>ti vacanattho kātabbo. <bold>Kasikamma</bold>nti kasisaṅkhātaṃ kammaṃ. <bold>Gorakkhakamma</bold>nti gorakkhasaṅkhātaṃ kammaṃ. ‘‘Kammaṃ kata’’nti iminā kammaṃ karontīti <bold>kammikā</bold>ti vacanatthaṃ dasseti. <bold>Te</bold>ti kammikā bhikkhū, na garahitabbāti sambandho.</paragraph>
    <paragraph line="40">Vacitabbaṃ anena dosenāti <bold>vacanīyaṃ,</bold> saṃvijjati vacanīyaṃ assāti <bold>savacanīyaṃ,</bold> taṃ na kātabbanti attho. Tamevatthaṃ vitthārento āha ‘‘palibodhatthāya hī’’tiādi. Yāva na taṃ <pageBreak edition="M" number="0.0419" /> adhikaraṇaṃ vūpasantaṃ hoti, tāva imamhā āvāsā ekapadampi mā pakkāmīti yojanā. <bold>Te</bold>ti tuyhaṃ.</paragraph>
    <paragraph line="41"><bold>Anuvādo</bold>ti ettha anusāsanavasena aññe vadatīti anuvādoti vutte jeṭṭhakaṭṭhānanti āha ‘‘vihāre jeṭṭhakaṭṭhānaṃ na kātabba’’nti. Jeṭṭhakaṭṭhānaṃ sarūpena dassento āha ‘‘pātimokkhuddesakena vā’’tiādi. <bold>Me</bold>ti mayhaṃ. <bold>Ta</bold>nti tavaṃ. <bold>Na codetabbo</bold>ti ettha kena na codetabboti āha ‘‘vatthunā vā āpattiyā vā’’ti. <bold>Na sāretabbo</bold>ti na sarāpetabbo. <bold>Na bhikkhūhi</bold><pageBreak edition="V" number="2.0074" /><bold>sampayojetabba</bold>nti ettha bhikkhūhi attanā kalahavasena na sampayojetabbanti dassento āha ‘‘aññamaññaṃ yojetvā kalaho na kāretabbo’’ti.</paragraph>
    <paragraph line="42"><bold>Saṅghattherena hutvā</bold>ti saṅghattherena hontenapīti attho. Purato agantabbe samāne kiṃ pacchato gantabbanti āha ‘‘dvādasahattha’’ntiādi. <bold>Āsanapariyanto</bold>ti āsanameva pariyanto lāmakoti āsanapariyanto, tadatthaṃ dassento āha ‘‘saṅghanavakāsanaṃ vuccatī’’ti. <bold>Svāssā</bold>ti so assa. <bold>So</bold>ti āsanapariyanto. <bold>Assā</bold>ti pārivāsikassa. <bold>Tatthā</bold>ti āsanapariyante. <bold>Aya</bold>nti pārivāsiko, na labhatīti sambandho. <bold>Gahitāvasesā</bold>ti gahitāhi seyyāhi avasesā. <bold>Maṅgulagūthabharitā</bold>ti maṅgulānaṃ gūthehi pūritā. <bold>Assā</bold>ti pārivāsikassa. Rajehi hatā nāsitā bhūmi etthāti <bold>rajohatabhūmi. Jatukamūsikabharitā</bold>ti jatūhi ca mūsikāhi ca pūritā. <bold>Paṇṇasālā</bold>ti paṇṇehi chāditā sālā. <bold>Assā</bold>ti pārivāsikassa. Sabbepi āvāsāti yojanā. <bold>Etehī</bold>ti pakatattehi. <bold>Tesū</bold>ti āvāsesu. <bold>Ya</bold>nti āvāsaṃ. <bold>Paccaya</bold>nti vassāvāsikalābhaṃ. <bold>Ekapasse</bold>ti bhikkhūnaṃ pāḷiyaṃ aṭṭhatvā ekasmiṃ passe.</paragraph>
    <paragraph line="43"><bold>Assā</bold>ti pārivāsikassa, dentīti sambandho. <bold>So evā</bold>ti āsanādipariyanto eva. Ñātipavāritaṭṭhāne nimantitenāti sambandho. <bold>Tatthā</bold>ti <pageBreak edition="M" number="0.0420" /> taṃ kulaṃ. <bold>Saṃvidhāyā</bold>ti saṃvidahitvā. <bold>Assā</bold>ti kulassa, bhaveyya vā.</paragraph>
    <paragraph line="44"><bold>Harāyamānenā</bold>ti lajjamānena. <bold>Yenāpī</bold>ti pārivāsikenapi. <bold>Samādinna</bold>nti āraññikadhutaṅgasamādinnaṃ. <bold>Tathā</bold>ti yathā āraññikaṅgaṃ na samādātabbaṃ, tathā. <bold>Piṇḍapātikadhutaṅgampī</bold>ti pisaddo āraññikaṅgaṃ apekkhati. <bold>Yo panā</bold>ti pārivāsiko pana.</paragraph>
    <paragraph line="45">Anārocentassa meti yojanā. Anārocente satīti vā yojanā. ‘‘Iminā kāraṇenā’’ti iminā <bold>tappaccayā</bold>ti ettha paccayasaddo kāraṇattho, nissakkavacanañca kāraṇatthe hotīti dasseti. So ratticchedo eva paccayo <bold>tappaccayo</bold>ti vacanattho kātabbo. ‘‘Sāmaṇerehī’’ti padaṃ ‘‘pacāpetvā’’ti pade kāritakammaṃ. Etthāpi pakatiyā nīharāpetvāpi vihāre pacāpetvāpi bhuñjantassa paṭisedho natthi. Kasmā? ‘‘Tappaccayā’’ti vuttattā. <bold>Gāme</bold>ti mahāgāme, sabbakālaṃ anekasatehi bhikkhūhi avivitte gāmeti attho. <bold>Gāmakāvāsa</bold>nti gāmoyeva khuddakaṭṭhena gāmako, tasmiṃ kārito āvāso gāmakāvāso, taṃ.</paragraph>
    <paragraph line="46">Gatena <pageBreak edition="V" number="2.0075" /> āgantukapārivāsikenāti sambandho. <bold>Tatthā</bold>ti kismiñci vihāre, sabbe bhikkhūti sambandho. <bold>Tattha tatthā</bold>ti tasmiṃ tasmiṃ ṭhitaṭṭhāne. Na ekacce passati, apassitattā nāroceti, ratticchedova hotīti adhippāyo.</paragraph>
    <paragraph line="47">Ekassa vā bahūnaṃ vā āgantukānanti sambandho. <bold>Etthā</bold>ti ‘‘āgantukassa ārocetabba’’nti pade. <bold>Vuttanayenevā</bold>ti ‘‘āgantukena ārocetabba’’nti pade vuttanayeneva. Taṃ vuttanayamāvikaronto āha ‘‘sace’’tiādi. <bold>Tesampī</bold>ti āgantukānampi. <bold>Tassā</bold>ti pārivāsikassa. <bold>Ajānantassevā</bold>ti anādare cetaṃ sāmivacanaṃ. <bold>Ayañca panā</bold>ti pārivāsiko ca. <bold>Gatakāle</bold>ti āgantukānaṃ gatakāle. <bold>Yepī</bold>ti āgantukāpi. <bold>Okkamitvā</bold>ti osaritvā, pavisitvāti attho. <bold>Ayañcā</bold>ti pārivāsiko ca, jānātīti sambandho. <bold>Nesa</bold>nti āgantukānaṃ. <bold>Yopī</bold>ti āgantukopi. <bold>Assā</bold>ti <pageBreak edition="M" number="0.0421" /> pārivāsikassa. <bold>Aññātattā</bold>ti āgatabhāvassa ajānitattā. ‘‘Abbhāna’’nti padaṃ ‘‘karotī’’ti pade kammaṃ, ‘‘hotī’’ti pade kattā. <bold>Adhikā rattiyo</bold>ti āpattipaṭicchannarattito adhikā rattiyo. <bold>Aya</bold>nti pārivāsikavattapaṭipadā. <bold>Apaṇṇakapaṭipadā</bold>ti aviraddhapaṭipadā, ekaṃsapaṭipadāti attho.</paragraph>
    <paragraph line="48">Gacchantampi bhikkhunti sambandho. <bold>Sāvetu</bold>nti suṇāpetuṃ. <bold>Visayāvisayenā</bold>ti ārocetuṃ desādesena. Karavīkatissatthero āhāti sambandho.</paragraph>
    <paragraph line="49">‘‘Uposathadivase’’ti iminā <bold>uposathe</bold>ti ettha uposathasaddassa pātimokkhuddesādayo atthe nivatteti. <bold>Pavāraṇāyapī</bold>ti pavāraṇadivasepi. <bold>Gantu</bold>nti bhikkhussa ṭhitaṭṭhānaṃ gantuṃ. <bold>Dūtenāpī</bold>ti ettha anadhippetadūtaṃ paṭikkhipitvā adhippetadūtaṃ dassetuṃ vuttaṃ ‘‘anupasampannaṃ…pe… ārocāpetabba’’nti.</paragraph>
    <paragraph line="50"><bold>Suññavihāro</bold>ti bhikkhūhi vivittavihāro. <bold>Yatthā</bold>ti yasmiṃ āvāse. <bold>Hī</bold>ti saccaṃ, yasmā vā. <bold>Tatthā</bold>ti suññavihāre. Dasavidhantarāye sati pana gantabbamevāti yojanā. <bold>Nānāsaṃvāsakehī</bold>ti kammanānāsaṃvāsakaladdhinānāsaṃvāsakehi.</paragraph>
    <paragraph line="51" number="81"> Āvāsādīnaṃ sarūpaṃ dassento āha ‘‘āvāso nāmā’’tiādi. <bold>Tatiyapadenā</bold>ti ‘‘āvāse vā anāvāse vā’’ti tatiyapadena. <bold>Etesū</bold>ti āvāsādīsu. <bold>Chadanato</bold>ti chadanakoṭito. <bold>Antoāvāse</bold>ti bhittiparicchinne antoāvāse. <bold>Avisesenā</bold>ti ‘‘ukkhittako’’ti <pageBreak edition="V" number="2.0076" /> vā ‘‘pārivāsiko’’ti vā visesaṃ akatvā sāmaññena. <bold>Udakapātenā</bold>ti chadanato udakaṃ patati etthāti udakapāto, tena. <bold>Pañcavaṇṇacchadanabaddhaṭṭhānesū</bold>ti pañcapamāṇena chadanena baddhaṭṭhānesu etesu āvāsesūti sambandho. Pārivāsikassa ca ukkhittakassa ca pakatattena saddhiṃ vāritanti yojanā. <bold>Nānūpacārepī</bold>ti pisaddena ekūpacāre pana kā nāma kathāti dasseti <pageBreak edition="M" number="0.0422" />. <bold>Etthā</bold>ti ekacchanne āvāsādike, sace nipajjatīti sambandho. <bold>Tasmi</bold>nti saṭṭhivassepi pārivāsike.</paragraph>
    <paragraph line="52"><bold>Vuṭṭhātabbaṃ, nimantetabbo</bold>ti ettha kiṃ attano vuḍḍhataraṃ pakatattaṃ disvā vuṭṭhātabbaṃ, nimantetabboti āha ‘‘tadahupasampannampī’’tiādi. <bold>Obuddha</bold>nti palibuddhaṃ. <bold>Ekāsane</bold>ti ettha ekasaddo samānapariyāyoti āha ‘‘samānavassikāsane’’ti, samānavassikānaṃ āsaneti attho. <bold>Chamāyaṃ nisinne</bold>ti ettha chamāsaddo bhūmipariyāyoti āha ‘‘bhūmiyaṃ nisinne’’ti. <bold>Itarenā</bold>ti pārivāsikena. Sahāyena saddhiṃ caṅkamati viyāti yojanā. ‘‘Ekasmiṃ caṅkame’’ti iminā ekacaṅkamasaddassa tulyādhikaraṇasamāsavākyaṃ dasseti.</paragraph>
    <paragraph line="53"><bold>Chamāyaṃ caṅkamanta</bold>nti ettha bhummatthe upayogavacananti āha ‘‘chamāyaṃ caṅkamante’’ti. <bold>Ayaṃ panā</bold>ti vakkhamāno pana. <bold>Etthā</bold>ti ‘‘chamāyaṃ caṅkamante’’ti pāṭhe. <bold>Caṅkamante</bold>ti pakatatte caṅkamante. <bold>Na caṅkamitabba</bold>nti pārivāsikena na caṅkamitabbaṃ. Ko pana vādo iṭṭhakācayasampanne vedikāparikkhitte iti atthoti yojanā. <bold>Pabbatantaravanantaragumbantaresū</bold>ti pabbatamajjhavanamajjhagumbamajjhesu, pabbatavivaravanavivaragumbavivaresu vā. <bold>Upacāra</bold>nti dvādasahatthaṃ upacāraṃ.</paragraph>
    <paragraph line="54" number="82"><bold>Itaro</bold>ti navako. <bold>Assā</bold>ti navakassa. <bold>Na vattabhede dukkaṭa</bold>nti aññātattā na vattabhede dukkaṭaṃ. Eseva nayo sabbattha. <bold>Apacchāpurima</bold>nti apacchā apurimaṃ, ekapahārenāti attho. Samavassā dve pārivāsikāti yojanā. Dvinnaṃ pārivāsikānaṃ ekato vasanadosaṃ dassento āha ‘‘sace hi dve’’tiādi. <bold>Nesa</bold>nti dvinnaṃ pārivāsikānaṃ. <bold>Etthā</bold>ti pārivāsikādīsu pañcasu bhikkhūsu. Mūlāyapaṭikassanārahādayo cattāroti yojanā.</paragraph>
    <paragraph line="55"><bold>Parivāsadānādīnī</bold>ti ādisaddena mūlāyapaṭikassanamānattadānaabbhānāni saṅgaṇhāti. <bold>Etesvevā</bold>ti parivāsadānādīsu eva. <bold>Aya</bold>nti pārivāsiko.</paragraph>
    <paragraph line="56" number="83"> ‘‘Atha <pageBreak edition="M" number="0.0423" /> kho āyasmā upālī’’tiādivacanassa anusandhiṃ dassento āha ‘‘imaṃ panā’’tiādi <pageBreak edition="V" number="2.0077" />. Rahogatassa upālittherassāti yojanā. Atha vā anādare sāmivacanaṃ katvā upālittherassa rahogatassāti yojanā kātabbā. <bold>Etthā</bold>ti pārivāsikavatte. <bold>So</bold>ti upālitthero. <bold>Assā</bold>ti upālittherassa. <bold>Tatthā</bold>ti tīsu ratticchedesu. <bold>Yvāya</bold>nti yo ayaṃ, ekato vāsoti sambandho. So vāso sahavāso nāmāti yojanā. <bold>Vippavāso</bold>ti ettha pakatattena vippayutto hutvā vāsoti dassento āha ‘‘ekakasseva vāso’’ti. <bold>Āgantukādīna</bold>nti ādisaddena āvāsikā gahetabbā.</paragraph>
    <paragraph line="57" number="84"><bold>Tattha tatthā</bold>ti taṃ taṃ ṭhānaṃ. <bold>Dvīsu padesū</bold>ti dvīsu vākyasaṅkhātesu padesu. <bold>Ekenekenapī</bold>ti ekena ekena vākyapadenapi. Parivasiyitthāti parivuttho, parivuttho parivāso etassāti <bold>parivutthaparivāso,</bold> tassa. <bold>Hī</bold>ti saccaṃ. <bold>Esā</bold>ti eso bhikkhūti sambandho. <bold>Suddhante</bold>ti suddhakoṭṭhāse. <bold>Dukkhassā</bold>ti vaṭṭadukkhassa. <bold>Anta</bold>nti avasānaṃ, vināsaṃ vā.</paragraph>
    <subhead line="58">2. Mūlāyapaṭikassanārahavattakathā</subhead>
    <paragraph line="59" number="86"> Navakataraṃ mūlāyapaṭikassanārahaṃ ṭhapetvāti yojanā. Imesaṃ pañcannaṃ pakatattā evāti sambandho. <bold>Nesa</bold>nti mūlāyapaṭikassanārahamānattārahamānattacārikaabbhānārahānaṃ catunnaṃ, mūlāyapaṭikassanārahādilakkhaṇanti sambandho. <bold>Etthā</bold>ti mūlāyapaṭikassanārahassa vatte. <bold>Ito</bold>ti mūlāyapaṭikassanārahassa vattato.</paragraph>
    <paragraph line="60" number="87"> Yatheva pārivāsiko gaṇapūrako na hoti, evaṃ etepi na hontīti yojanā.</paragraph>
    <subhead line="61">4. Mānattācārikavattakathā</subhead>
    <paragraph line="62" number="92"><bold>Ūne</bold><pageBreak edition="M" number="0.0424" /><bold>gaṇe</bold>ti ettha gaṇo nāma gaṇabhojanasikkhāpade (pāci. 217 ādayo) viya hotīti āha ‘‘cattāro vā atirekā vā’’ti. <bold>Sabbatthā</bold>ti pārivāsikakkhandhake.</paragraph>
    <centered line="63">Iti pārivāsikakkhandhakavaṇṇanāya yojanā samattā.</centered>
    <title line="64">3. Samuccayakkhandhakaṃ</title>
    <subhead line="65">1. Sukkavissaṭṭhikathā</subhead>
    <paragraph line="66">Samuccayakkhandhake <pageBreak edition="V" number="2.0078" /><bold>tatthā</bold>ti catubbidhesu mānattesu. Yaṃ mānattaṃ diyyati, idaṃ appaṭicchannamānattaṃ nāmāti yojanā. Eseva nayo anantaravākyesupi. <bold>Paṭicchannāya āpattiyā</bold>ti hetvatthe karaṇavacanaṃ, kāraṇatthe nissakkavacanaṃ vā. <bold>Addhamāsa</bold>nti pannarasadivasakālaṃ. <bold>Odhāyā</bold>ti samūhaṃ katvā. ‘‘Ekato katvā’’ti iminā ‘‘odhāyā’’ti padassa atthaṃ dasseti. <bold>Tesū</bold>ti catubbidhesu mānattesu. <bold>Ida</bold>nti mānattaṃ. <bold>Appaṭicchannāya…pe… vacanato</bold>ti ñāpakahetu. Etena appaṭicchannāya āpattiyā dātabbaṃ mānattaṃ <bold>appaṭicchannamānatta</bold>nti vacanatthaṃ dasseti. <bold>Ta</bold>nti appaṭicchannamānattaṃ. <bold>Idhā</bold>ti imissaṃ pāḷiyaṃ. <bold>Tatuttarī</bold>ti tato tīhipi uttari. Nānāvatthūni etāsanti <bold>nānāvatthukāyo. Tāsa</bold>nti nānāvatthukānaṃ.</paragraph>
    <paragraph line="67"><bold>Māḷakasīmāyamevā</bold>ti sīmamāḷake eva, sīmaṅgaṇe evāti attho. <bold>Tatthevā</bold>ti māḷakasīmāyameva.</paragraph>
    <paragraph line="68"><bold>Vedayāmaha</bold>nti vedayāmi ahaṃ. Mama mānattacarabhāvaṃ saṅghaṃ jānāpemīti attho. <bold>Vedayatīti ma</bold>nti jānāpeti, iti maṃ saṅgho dhāretūti adhippāyo. <bold>Vuttanayenevā</bold>ti pārivāsikakkhandhake vuttanayeneva. <bold>Nikkhipitabba</bold>nti ‘‘mānattaṃ nikkhipāmi, vattaṃ nikkhipāmī’’ti nikkhipitabbaṃ. <bold>Māḷakato</bold>ti sīmaṅgaṇato. <bold>Sopī</bold>ti saha gacchantopi. ‘‘Māḷake nārocita’’nti <pageBreak edition="M" number="0.0425" /> iminā yassa māḷake ārocitaṃ, tassa anārocetvāpi nikkhipitabbanti dasseti. Ārocentena vattabbanti sambandho.</paragraph>
    <paragraph line="69">Visabhāgehi saha vasantassa vattassa duppūritattā vuttaṃ’’sabhāgā bhikkhū vasantī’’ti. <bold>Catūhi, pañcahi vā</bold>ti <bold>vā</bold>saddena tato atirekampi saṅgaṇhāti. <bold>Parikkhepārahaṭṭhānato</bold>ti cīvarakkhandhake (mahāva. aṭṭha. 379) vuttaparikkhepārahaṭṭhānato. ‘‘Dve leḍḍupāte atikkamitvā’’ti idaṃ vihāre bhikkhūnaṃ <pageBreak edition="V" number="2.0079" /> sajjhāyādisaddasavanūpacārapahānatthaṃ vuttaṃ. Sace savanūpacārato na muccati, tato atirekampi atikkamitabbaṃ. <bold>Okkammā</bold>ti maggapaṭipannānaṃ bhikkhūnaṃ vacanasaddasavanūpacārapahānatthaṃ okkamitvā. ‘‘Gumbena vā vatiyā vā’’ti dassanūpacārapahānatthaṃ vuttaṃ. Idha upacāro nāma yattha ṭhatvā passati suṇāti, soyeva deso. <bold>Añño</bold>ti catūhi pañcahi vā bhikkhūhi añño. <bold>Esā</bold>ti eso mānattacāriko.</paragraph>
    <paragraph line="70">‘‘Dvādasahatthaṃ upacāraṃ okkamitvā’’ti iminā anokkamitvā ajānantasseva gacchati, natthi ratticchedopīti dasseti. Ettha diṭṭharūpānaṃ sutasaddānaṃ dvādasahatthūpacārato bahi ṭhitānampi ārocetabbaṃ. Adiṭṭhāsutānampi anto dvādasahatthūpacāragatānaṃ ārocetabbanti daṭṭhabbaṃ. <bold>Sati karaṇīye</bold>ti idaṃ gantussa kāraṇadassanatthaṃ vuttaṃ. Asati karaṇīyepi gantuṃ vaṭṭati. <bold>Sopī</bold>ti eko bhikkhupi. ‘‘Tassa santike ārocetvā’’ti iminā anārocane vattabhedadukkaṭaṃ hotīti dasseti. Ekassa santike ārocetvā nikkhipiyamāne kiṃ ūne gaṇe caraṇadoso vā vippavāso vā na hotīti āha ‘‘ayañcā’’tiādi. Tattha <bold>ayañcā</bold>ti mānattacāriko pana. Yasmā kāraṇā vasi, tena kāraṇenāti yojanā. <bold>Bhikkhūnañca atthibhāvaṃ sallakkhetvā</bold>ti pakatattāgatakāle tassa anārocetvāva gacchanti, tasmā bhikkhūnañca dvādasahatthūpacāre atthibhāvaṃ sallakkhetvāti attho. Ettha ca ‘‘gaṇassa ārocetvā’’ti iminā ūne gaṇe caraṇadosābhāvaṃ dasseti. ‘‘Bhikkhūnañca atthibhāvaṃ sallakkhetvā’’ti iminā vippavāsadosābhāvaṃ dasseti. <bold>Ya</bold>nti pubbe anārocitaṃ yaṃ bhikkhuṃ <pageBreak edition="M" number="0.0426" />. <bold>Aya</bold>nti paṭhamaṃ passitabbassa ārocetvā nikkhipanaṃ. ‘‘Nikkhittavattassa parihāro’’ti iminā anikkhittavatte antoupacāragatānaṃ sabbesaṃ ārocetabbanti dasseti.</paragraph>
    <paragraph line="71"><bold>Aya</bold>nti mānattacāriko, ṭhitoti sambandho. <bold>Tenāpī</bold>ti mānattacārikenapi, yācitabbanti yojanā. <bold>So</bold>ti anikkhittavatto bhikkhu. <bold>Tatrā</bold>ti ‘‘so abbhetabbo’’ti vacane. Ayaṃ abbhānavidhi vuttoti yojanā. <bold>Ayañcā</bold>ti abbhānavidhi ca. <bold>Tāsa</bold>nti āpattīnaṃ. <bold>Eva</bold>ntiādi nigamanaṃ. Paṭicchannamānattaṃ pana dātabbaṃ hotīti sambandho. ‘‘Paṭicchannāyā’’tiādinā paṭicchannāya āpattiyā dātabbaṃ mānattaṃ <bold>paṭicchannamānatta</bold>nti vacanatthaṃ dasseti. <bold>Na</bold>nti paṭicchannamānattaṃ.</paragraph>
    <subhead line="72">2. Parivāsakathā</subhead>
    <paragraph line="73" number="102"><bold>Tassā</bold>ti paṭicchannamānattassa. <bold>Samodhānetvā</bold>ti idheva parivāsakathāyaṃ samodhānetvā. <bold>Idheva</bold> parivāsakathāyaṃ dassayissāmāti yojanā. Idhevasaddo hi pubbāparāpekkho.</paragraph>
    <paragraph line="74">Idha <pageBreak edition="V" number="2.0080" /> adhippetaṃ parivāsaṃ vitthāretvā dassento āha ‘‘ayaṃ hī’’tiādi. Idha adhippeto parivāso nāma tividho hotīti yojanā. <bold>Tatthā</bold>ti tividhesu parivāsesu. ‘‘Yathāpaṭicchannāya āpattiyā’’ti vacanaṃ vitthārento āha ‘‘kassaci hī’’tiādi. Yathā udāyittherassa ekāhapaṭicchannā ayaṃ āpatti hoti, tathā kassaci ekāhapaṭicchannā āpatti hotīti yojanā. Yathā ca parato āgatā udāyittherasseva āpatti hoti, tathā kassaci dvihādipaṭicchannā āpatti hotīti yojanā. Iminā vuttanayānusārena paratopi nayo netabbo. <bold>Tasmā</bold>ti yasmā ekāhādipaṭicchannā ekādiāpatti hoti, tasmā jānitabboti yojanā.</paragraph>
    <paragraph line="75">Paṭicchannabhāvaṃ vitthārento āha ‘‘ayaṃ hī’’tiādi. <bold>Tatthā</bold>ti ‘‘dasahākārehī’’ti pāṭhe. Āpattiiti saññā etassāti <bold>āpattisaññī</bold><pageBreak edition="M" number="0.0427" /><bold>. Pahu cā</bold>ti samattho ca. Papubbo hūdhātu samatthatthe hoti.</paragraph>
    <paragraph line="76"><bold>Tatthā</bold>ti tassaṃ mātikāyaṃ. <bold>Ya</bold>nti āpattiṃ. <bold>Sopi cā</bold>ti bhikkhupi ca. <bold>Tatthā</bold>ti tassaṃ āpattiyaṃ. <bold>Aya</bold>nti bhikkhu. <bold>Tatthā</bold>ti āpattiyaṃ. <bold>Alajjipakkhe tiṭṭhatī</bold>ti ‘‘sañcicca āpattiṃ parigūhatī’’ti (pari. 359) vuttapakkhe ṭhitattā alajjipakkhe tiṭṭhati.</paragraph>
    <paragraph line="77"><bold>Pakatatto</bold>ti ettha ‘‘pārājikaṃ anajjhāpanno’’ti atthaṃ paṭikkhipanto āha ‘‘tividhaṃ ukkhepanīyakammaṃ akato’’ti. <bold>Eta</bold>nti appaṭicchannabhāvaṃ, ‘‘āpajjati…pe… kusalehi cintitā’’ti vacanaṃ vā.</paragraph>
    <paragraph line="78">Gāthāya ‘‘sāvasesa’’nti iminā pārājikaṃ nivatteti. <bold>Garuka</bold>nti ettha saṅghādisesameva adhippetanti dasseti. <bold>Anādariya</bold>nti sikkhāpade anādariyaṃ. <bold>Vajja</bold>nti dukkaṭaṃ. Ukkhittakena karaṇabhūtena.</paragraph>
    <paragraph line="79"><bold>Yassā</bold>ti bhikkhussa, natthīti sambandho. <bold>Bhīrukajātikatāyā</bold>ti bhīrukasabhāvatāya. Pabbatavihāre vasantassa yassa bhikkhunoti yojanā. <bold>Pabbatavihāre</bold>ti pabbatassa tale, antare vā kārite vihāre. <bold>Etasmi</bold>nti etādise. Antarāye satiyevāti yojanā. Tassa acchannāva hotīti yojanā. <bold>Anantarāyikasaññāya chādayato acchannāvā</bold>ti anantarāyikasaññāya chādentassāpi ekantena antarāyikattā acchannāvāti adhippāyo.</paragraph>
    <paragraph line="80"><bold>Assā</bold>ti <pageBreak edition="V" number="2.0081" /> bhikkhussa. <bold>Hanukavāto</bold>ti hanukassa gelaññakaro vāto. <bold>Vijjhatī</bold>ti hanukaṃ vijjhati. <bold>Iminā</bold>ti bhikkhunā. Pahusaññino chāditāpi ekantena apahuttā acchāditāva hoti.</paragraph>
    <paragraph line="81"><bold>Chādetukāmo cā</bold>ti ettha idaṃ catukkaṃ veditabbaṃ chādetukāmo chādeti, chādetukāmo nacchādeti, acchādetukāmo chādeti, nacchādetukāmo nacchādetīti. Tattha paṭhamapadaṃ sandhāya vuttaṃ ‘‘idaṃ uttānatthamevā’’ti. Evaṃ sesāsupi mātikāsu catukkaṃ veditabbaṃ <pageBreak edition="M" number="0.0428" />. Catūsu catukkesu paṭhamapade eva channā hoti, na sesapadesu. Anuttānatthaṃ dassento āha ‘‘sace panā’’tiādi. <bold>Purebhatte vā</bold>ti purebhattaṃ vā, bhattato, bhattassa vā pureti <bold>purebhattaṃ</bold>. Abyayībhāvasamāse sattamīvibhattiyā amitikāriyassa aniccabhāvato vuttaṃ ‘‘purebhatte’’ti. Eseva nayo ‘‘pacchābhatte’’ti etthāpi. Dutiyapadassa atthaṃ dassetvā tatiyapadassa atthaṃ dassento āha ‘‘yassa panā’’tiādi. Abhikkhuke ṭhāne vasantassa yassa bhikkhussāti yojanā. Āgamentassa gacchantassāti anādare cetāni sāmivacanāni.</paragraph>
    <paragraph line="82">Catutthapadassa atthaṃ dassento āha ‘‘yo panā’’tiādi. Tattha <bold>yo panā</bold>ti bhikkhu pana, āvi karotīti sambandho. <bold>Sabhāga</bold>nti averiṃ. <bold>Aya</bold>nti bhikkhu. Upajjhāyo iti vā ācariyo iti vāti yojanā. <bold>Lajjāyā</bold>ti lajjanimittaṃ, lajjakāraṇā, lajjahetu vā. <bold>Hī</bold>ti saccaṃ, yasmā vā, <bold>idhā</bold>ti āpattiārocanaṭṭhāne. <bold>Averisabhāgassā</bold>ti averī hutvā sabhāgassa.</paragraph>
    <paragraph line="83"><bold>Pakāsetukāmo</bold>ti aññesaṃ pakāsetukāmo. <bold>Upajjhāyassāpī</bold>ti pisaddena aññassa santike kā nāma kathāti dasseti. <bold>Tatthā</bold>ti āpattiārocanaṭṭhāne. <bold>Sabhāgasaṅghādisesa</bold>nti vatthusabhāgasaṅghādisesaṃ. <bold>Suddhassā</bold>ti vatthusabhāgasaṅghādisesato suddhassa. Āvikaraṇākāraṃ dassento āha ‘‘āvikaronto cā’’tiādi. <bold>Iti imānī</bold>tiādi nigamanaṃ.</paragraph>
    <paragraph line="84"><bold>Tato</bold>ti jānitabbato, paranti sambandho. <bold>Ekāhapaṭicchannā</bold>ti ekāhena paṭicchannā. Yāva cuddasa divasāni, tāva divasavasena yojanā kātabbāti yojanā. <bold>Pakkhapaṭicchanna</bold>nti pakkhena paṭicchannaṃ. <bold>Atirekapakkhapaṭicchanna</bold>nti pakkhato atirekena paṭicchannaṃ.</paragraph>
    <paragraph line="85"><bold>Saṃvaccharapaṭicchanna</bold>nti <pageBreak edition="V" number="2.0082" /> saṃvaccharena paṭicchannaṃ. <bold>Tato vā</bold>ti atirekasaṭṭhisaṃvaccha rato vā. <bold>Bhiyyopī</bold>ti atirekampi.</paragraph>
    <paragraph line="86"><bold>Tato</bold>ti <pageBreak edition="M" number="0.0429" /> tīhi āpattīhi. <bold>Para</bold>nti atirekaṃ. <bold>Gaṇanavasenā</bold>ti āpattigaṇanavasena. <bold>Vatthukittanavasena vā</bold>ti āpattīnaṃ vatthukittanavasena vā. <bold>Nāmamattavasena vā</bold>ti ‘‘saṅghādisesāpattiyo’’ti evaṃ nāmasseva vasena vā. Ettha hi mattasaddo avadhāraṇattho, tena vatthuṃ nivatteti.</paragraph>
    <paragraph line="87"><bold>Tatthā</bold>ti ‘‘nāmamattavasenā’’ti pade. <bold>Sajātisādhāraṇa</bold>nti sassa attano jāti sajāti, tāya sādhāraṇaṃ sajātisādhāraṇaṃ. Sabbesaṃ, sabbehi vā āpattīhi sādhāraṇaṃ <bold>sabbasādhāraṇaṃ. Tatthā</bold>ti duvidhesu nāmesu. <bold>Sabbasādhāraṇanāmavasenāpī</bold>ti ettha pisaddo ‘‘ahaṃ bhante sambahulā saṅghādisesā āpajjiṃ ekāhapaṭicchannāyo’’ti evaṃ sajātisādhāraṇanāmavasenapi ‘‘ahaṃ bhante sambahulā saṅghādisesā āpattiyo āpajjiṃ ekāhapaṭicchannāyo’’ti evaṃ ubhayasādhāraṇavasenapi vattuṃ vaṭṭatīti dasseti. <bold>Hī</bold>ti saccaṃ. Sabbampi parivāsādikaṃ idaṃ vinayakammanti yojanā. Vasati āpatti ettha tadāyattavuttitāyāti <bold>vatthu</bold>. Go vuccati vacanaṃ vā ñāṇaṃ vā, taṃ tāyatīti <bold>gottaṃ</bold>.</paragraph>
    <paragraph line="88"><bold>Tatthā</bold>ti vatthādīsu catubbidhesu. <bold>Tatthā</bold>ti tesu vacanesu. <bold>Sukkavissaṭṭhiṃ kāyasaṃsaggantiādinā vacanenāpī</bold>ti ettha ādisaddena duṭṭhullādivacanāni saṅgaṇhāti. <bold>Idha panā</bold>ti imasmiṃ pana ṭhāne. <bold>Yo yo</bold>ti tisso vā phusso vā āpanno hoti.</paragraph>
    <paragraph line="89"><bold>Evaṃ ārocetabba</bold>nti evaṃ vakkhamānanayena ārocetabbanti yojanā. Kiṃ ārocetabbaṃ? ‘‘Ahaṃ bhante…pe… saṅgho dhāretu’’ iti ārocetabbanti yojanā.</paragraph>
    <paragraph line="90"><bold>Vedayāmaha</bold>nti vedayāmi ahaṃ. Mama pārivāsikabhāvaṃ saṅghaṃ, saṅghassa vā jānāpemīti attho. <bold>Vedayatīti ma</bold>nti vedayati iti maṃ. Pārivāsikabhāvaṃ saṅghaṃ, saṅghassa vā jānāpetīti maṃ saṅgho dhāretūti attho. Ettha bahūsu aṭṭhakathāpotthakesu ‘‘tiṇṇaṃ vā atirekānaṃ vā ārocentena āyasmanto dhārentū’’ti pāṭho atthi <pageBreak edition="M" number="0.0430" />. Kesuci aṭṭhakathāpotthakesu ‘‘tiṇṇaṃ ārocentena āyasmanto dhārentū’’ti ettakoyeva pāṭho atthi. Heṭṭhā mānattakathāyampi evameva atthi. Tattha ‘‘atirekāna’’nti iminā tīhi atirekānaṃ ārocentena saṅghaṃ apekkhitvā sace ekavacanavasena <pageBreak edition="V" number="2.0083" /> vattukāmo hoti, ‘‘maṃ saṅgho dhāretū’’ti vattabbaṃ. Atha sambahule bhikkhū apekkhitvā sace bahuvacanavasena vattukāmo hoti, yathā tiṇṇaṃ, evaṃ ‘‘maṃ āyasmanto dhārentū’’ti vattabbanti dasseti. Idañca saddasatthavaseneva vuttaṃ, na vinayakammavipattivasenāti daṭṭhabbaṃ.</paragraph>
    <paragraph line="91">‘‘Vihāreyeva rattipariggaho’’ti iminā antoupacārasīmāyampi parivasitabbabhāvaṃ dasseti. <bold>Upacārasīma</bold>nti parikkhittassa vihārassa parikkhepaṃ, aparikkhittassa parikkhepārahaṭṭhānaṃ. <bold>Esā</bold>ti pārivāsiko bhikkhu. <bold>Assā</bold>ti āgatassa bhikkhuno.</paragraph>
    <paragraph line="92"><bold>Tato</bold>ti āpattipaṭicchannadivasato. <bold>Kukkuccavinodanatthāyā</bold>ti āpattipaṭicchannadivasena samaṃ parivasitabbaṃ nukho, na nukhoti kukkuccassa vinodanatthāya. <bold>Parivutthattā</bold>ti parivasitattā. <bold>So</bold>ti parivuttho bhikkhu. <bold>Ida</bold>nti dātabbamānattaṃ. <bold>Ta</bold>nti paṭicchannamānattaṃ. <bold>Chāratta</bold>nti charattiyo samāhaṭāti chārattaṃ, samāhāre digu. ‘‘Charatta’’nti vattabbe sukhuccāraṇatthaṃ chakārassa dīghaṃ katvā evaṃ vuttaṃ, accantasaṃyoge cetaṃ upayogavacanaṃ.</paragraph>
    <paragraph line="93">Appaṭicchannāpattiṃ dātuṃ vaṭṭatīti sambandho. Iminā heṭṭhā vuttaṃ paṭicchannamānattaṃ imasmiṃ paṭicchannamānatte samodhānetvāpi dātuṃ vaṭṭatīti dasseti. Evaṃ santepi mūlamānattaṃ paṭicca paṭicchannamānattanti vuccati. Kathaṃ dātuṃ vaṭṭatīti yojanā.</paragraph>
    <paragraph line="94"><bold>Assā</bold>ti mānattaṃ yācantassa. <bold>Tadanurūpa</bold>nti tassa yācanassa anurūpaṃ. <bold>Sace paṭicchannā dve</bold>ti ettha <bold>dve</bold>ti nidassanamattaṃ tato atirekampi gahetabbattā. <bold>Sabbatthā</bold>ti sabbesu ekabahūsu. <bold>Tadanurūpame vā</bold>ti <pageBreak edition="M" number="0.0431" /> tassa mānattadānassa anurūpameva. <bold>Idha panā</bold>ti paṭicchannamānatte pana. <bold>Itī</bold>tiādi nigamanaṃ. Yaṃ mānattaṃ diyyatīti yojanā. <bold>Etthā</bold>ti paṭicchannamānatte.</paragraph>
    <paragraph line="95"><bold>Avasesā</bold>ti appaṭicchannaparivāsapaṭicchannaparivāsehi avasesā. <bold>Tatthā</bold>ti avasesesu dvīsu parivāsesu. Adhammikamānattacārāvasāne anuññātaparivāsoti sambandho. Kismiṃ vatthusmiṃ anuññātoti āha ‘‘imasmiṃ vatthusmi’’nti. <bold>Esā</bold>ti suddhanto, dātabboti sambandho. <bold>Eta</bold>nti jānanājānanaṃ.</paragraph>
    <paragraph line="96"><bold>Tatthā</bold>ti <pageBreak edition="V" number="2.0084" /> dvīsu suddhantesu, cūḷasuddhantoti vuccatīti sambandho. <bold>Yo</bold>ti bhikkhu, vadatīti sambandho. <bold>Ārocitadivasato</bold>ti āpattiārocitadivasato.</paragraph>
    <paragraph line="97"><bold>Ta</bold>nti cūḷasuddhantaṃ, parivasantena parivasitabbanti sambandho. <bold>Aggahesī</bold>ti parivāsaṃ aggahesi. <bold>Añña</bold>nti gahitamāsato aññaṃ. ‘‘Parivāsadānakiccaṃ natthī’’ti iminā parivāsagahaṇakiccampi natthīti dasseti gaṇhantasseva dātabbattā, dentasseva gahetabbattā vā. <bold>Uddhampi ārohatī</bold>ti parivāsagahaṇakālato aññampi kālaṃ parivasitabbattā uddhampi ārohati. <bold>Heṭṭhāpi orohatī</bold>ti parivāsagahaṇakālato ūnampi kālaṃ parivasitabbattā heṭṭhāpi orohati. <bold>Ida</bold>nti ārohanorohanaṃ. <bold>Tassā</bold>ti suddhantaparivāsassa. Ekameva paṭicca dve, tisso, sambahulā vā bhavantīti āha ‘‘ekaṃ vinā sambahulānaṃ abhāvato’’ti.</paragraph>
    <paragraph line="98">Evaṃ cūḷasuddhantaṃ dassetvā mahāsuddhantaṃ dassento āha ‘‘yo panā’’tiādi. <bold>Ta</bold>nti mahāsuddhantaṃ. <bold>Yāva</bold> yattako upasampadadivaso hoti, <bold>tāva</bold> tattakaṃ kālanti yojanā. <bold>Uddhaṃ nārohatī</bold>ti uddhaṃ ārohanakālassa abhāvato uddhaṃ na ārohati. <bold>Etthā</bold>ti suddhantaparivāse. <bold>Ayaṃ suddhantaparivāso nāmā</bold>ti nigamanaṃ.</paragraph>
    <paragraph line="99"><bold>Tatthā</bold>ti <pageBreak edition="V" number="2.0085" /> tividhesu samodhānaparivāsesu. ‘‘Odhunitvā samodahitvā dātabbaparivāso’’ti iminā odhunitvā samodhānetvā dātabbo <pageBreak edition="M" number="0.0432" /> parivāso <bold>odhānasamodhāno</bold>ti vacanatthaṃ dasseti, ‘‘parivāso’’ti iminā taddhitaṇapaccayassa sarūpaṃ dasseti. Ettha ca avadhuniyate, avadhunitabbanti vā <bold>odhānaṃ,</bold> saṃ ekato odahīyate sampiṇḍīyate, udahiyati sampiṇḍiyatīti vā <bold>samodhāna</bold>nti avayavavacanattho kātabbo. ‘‘Makkhetvā’’ti iminā dhudhātuyā pappoṭanadhaṃsanadhovanāni dasseti. <bold>So</bold>ti odhānasamodhāno, āgatoti sambandho.</paragraph>
    <paragraph line="100"><bold>Etthā</bold>ti odhānasamodhāne. <bold>Yo</bold>ti bhikkhu, paṭicchādetīti sambandho. Parivasanto vā mānattāraho vā mānattaṃ caranto vā abbhānāraho vā yo bhikkhūti yojanā. ‘‘Purimāya āpattiyā’’ti padaṃ ‘‘samā vā’’ti pade sahādiyogo. ‘‘Ūnatarā’’tipade vibhattiapādānaṃ, anumeyyavisayaapādānaṃ vā. ‘‘Adivase katvā’’ti iminā <bold>odhunitvā</bold>ti ettha dhudhātuyā yathāvuttattheyeva dasseti. <bold>Ūnakapakkhapaṭicchannā</bold>ti pakkhato ūnakena paṭicchannā. <bold>Etenupāyenā</bold>ti pakkhe vuttena etena upāyena.</paragraph>
    <paragraph line="101"><bold>Tatthā</bold>ti mūlāpattito atirekapaṭicchanne. <bold>Āvi kārāpetvā</bold>ti mūlāpattito antarāpattiyā paṭicchannabhāvaṃ āvi kārāpetvā. <bold>Etthā</bold>ti āpattipaṭicchanne. <bold>Pamāṇa</bold>nti kāraṇaṃ. <bold>Yā</bold>ti āpatti. <bold>Tatthā</bold>ti mūlabhāvena kattabbāyaṃ mūliāpattiyaṃ. <bold>Itara</bold>nti mūlibhāvena kattabbaṃ mūlāpattiṃ. <bold>Samodhāyā</bold>ti samodahitvā. Pakkhipitvāti attho.</paragraph>
    <paragraph line="102">Ekā vā yā āpatti sabbacirapaṭicchannā hotīti yojanā. <bold>Sabbacirapaṭicchannāyo</bold>ti sabbāsaṃ āpattīnaṃ cirena paṭicchannāyo. <bold>Tāsa</bold>nti āpattīnaṃ. <bold>Agghenā</bold>ti paricchedena. Agghasaddo hettha paricchedatthavācako. Abhidhāne (abhidhānappadīpikāyaṃ 1048 gāthāyaṃ) vuttaṃ ‘‘aggho mulye ca pūjane’’ti. Ettha ‘‘mulye cā’’ti padassa mūlaparicchedeti attho daṭṭhabbo. Tamevatthaṃ dassento āha ‘‘tāsaṃ rattiparicchedavasenā’’ti. Imehi <pageBreak edition="M" number="0.0433" /> padehi agghena rattiparicchedena samodhānetvā dātabbo parivāso <bold>agghasamodhāno</bold>ti vacanatthaṃ dasseti. Ettha ca ‘‘sabbacirapaṭicchannāyo’’ti vuttattā kiñcāpi koṭiatthavācako tatiyakkharena pāṭho yutto viya dissati. Tathāpi so pāṭho na gahetabbo. Kasmā? Bahūsu pāḷipotthakesu, aṭṭhakathāpotthakesu ca alikhitattā. Bahūsu hi porāṇapotthakesu catutthakkharena pāṭhoyeva likhito, tasmā so pāṭhoyeva gahetabbo, na aññoti daṭṭhabbaṃ. <bold>So</bold>ti agghasamodhāno. Āgatoyevāti sambandho.</paragraph>
    <paragraph line="103"><bold>Yassa panā</bold>ti bhikkhussa, paṭicchannāti sambandho. <bold>Sabba</bold>nti sakalaṃ. Āpattisahassagāthāya –</paragraph>
    <paragraph line="104">Dasasataṃ āpattiyo rattisataṃ chādayitvānāti yojanā. Iminā nayenapi <bold>agghasamodhāno</bold>ti ettha agghasaddassa catutthakkharena pāṭhassa yuttabhāvo veditabbo. Agghena dasarattiparicchedena samodhāya dātabbo <bold>agghasamodhāno</bold>.</paragraph>
    <paragraph line="105"><bold>Yo</bold> parivāso nānāvatthukāyo āpattiyo ekato katvā diyyati, ayaṃ parivāso missakasamodhāno nāmāti yojanā. Ettha vatthuvasena missakā āpattiyo samodhānetvā dātabbo parivāso <bold>missakasamodhāno</bold>ti vacanattho kātabbo. <bold>Tatrā</bold>ti missakasamodhāne. <bold>Tadanurūpāyā</bold>ti tassa yācanassa anurūpāya.</paragraph>
    <paragraph line="106"><bold>Ettha cā</bold>ti missakasamodhāne ca, kātuṃ vaṭṭatīti sambandho.</paragraph>
    <paragraph line="107">‘‘Pakkhamānattañca <pageBreak edition="V" number="2.0086" /> …pe… kathayissāmā’’ti yaṃ vacanaṃ vuttaṃ, tassa vacanassa okāsoti yojanā. <bold>Taṃ panā</bold>ti pakkhamānattaṃ pana. ‘‘Aḍḍhamāsameva dātabba’’nti iminā pakkhameva dātabbaṃ mānattaṃ <bold>pakkhamānatta</bold>nti vacanatthaṃ dasseti. <bold>Hī</bold>ti saccaṃ. <bold>Taṃ panā</bold>ti pakkhamānattaṃ pana, dātabbanti sambandho. <bold>Attano sīma</bold>nti attano vihārasīmaṃ, mahāsīmanti attho. <bold>Sodhetvā</bold>ti sabbāsaṃ hatthapāsanayanavasena, chandārahānaṃ chandanayanavasena, sīmato <pageBreak edition="M" number="0.0434" /> bahikaraṇavasena ca sodhetvā. <bold>Catuvaggagaṇa</bold>nti catuvaggasaṅghaṃ. <bold>Gaṇo</bold>ti cettha saṅghoyevādhippeto.</paragraph>
    <paragraph line="108"><bold>Tatrā</bold>ti ‘‘yojanā kātabbā’’ti vacane. <bold>Mukhamattadassana</bold>nti upāyamattadassanaṃ, ādimattadassanaṃ vā. ‘‘Āpannāya bhikkhuniyā’’ti padaṃ ‘‘evamassa vacanīyo’’ti pade kattā, ‘‘yācāpetvā’’ti pade kāritakammaṃ. ‘‘Byattāya bhikkhuniyā’’ti padaṃ ‘‘ñāpetabbo’’ti pade kāritakattā, ‘‘saṅgho’’ti padaṃ tattheva kāritakammaṃ. ‘‘Etaṃ kāraṇa’’nti dhātukammaṃ ajjhāharitabbaṃ. Tabbapaccayena kāritakammameva vuttaṃ. Ñāpetabbākāraṃ dassento āha ‘‘suṇātu me’’tiādi.</paragraph>
    <paragraph line="109"><bold>Nikkhittavatta</bold>nti karaṇatthe cetaṃ upayogavacanaṃ. Nikkhittavattenāti hi attho. <bold>Tatthevā</bold>ti māḷakasīmāyameva. <bold>Hī</bold>ti saccaṃ, yasmā vā. <bold>Assā</bold>ti mānattacārikāya bhikkhuniyā. <bold>Tatrā</bold>ti tasmā kattabbavinayakammabhāvatoti attho. <bold>No</bold>ti amhākaṃ, santikanti sambandho. Catūhi pakatattabhikkhunīhi nisīditabbanti sambandho. <bold>Gāmūpacārato dve leḍḍupāte atikkamitvā</bold>ti idaṃ bhikkhunīvihārūpacārātikkamaṃ sandhāya vuttaṃ. <bold>Vihārūpacāratopī</bold>ti bhikkhuvihārūpacāratopi. <bold>Tatthā</bold>ti bhikkhunīnaṃ nisinnaṭṭhānaṃ. Kurundimahāpaccarīsu pana vuttanti sambandho. <bold>Vihārassa cā</bold>ti bhikkhuvihārassa ca. Gāmassa upacāraṃ muñcituṃ vaṭṭatīti na vuttanti yojanā. Tasmā gāmūpacārepi nisīdituṃ vaṭṭatīti adhippāyo.</paragraph>
    <paragraph line="110">Tāya bhikkhuniyā ārocetabbanti sambandho.</paragraph>
    <paragraph line="111"><bold>Tatthevā</bold>ti bhikkhunīnaṃ nisīdanaṭṭhāneyeva. <bold>Ṭhāna</bold>nti bhikkhūnaṃ ṭhānaṃ. <bold>Etī</bold>ti āgacchati. <bold>Pagevā</bold>ti pātoyeva. <bold>Tāyā</bold>ti mānattacāriniyā.</paragraph>
    <paragraph line="112">Anikkhittavattāya pana bhikkhuniyāti sambandho. <bold>Ajānanapaccayā</bold>ti ajānanakāraṇā. <bold>Ta</bold>nti vacanaṃ. <bold>Pārivāsikavattādīna</bold>nti ādisaddena āgantukavattapūraṇanissayapaṭippassaddhādayo saṅgaṇhāti <pageBreak edition="V" number="2.0087" />. <bold>Yuttataraṃ dissatī</bold>ti yuttataraṃ hutvā dissati. Iminā anikkhittavattabhikkhunā viya bhikkhuniyāpi antoupacārasīmagatānaṃyeva ārocetabbaṃ, na gāme ṭhitānampi <pageBreak edition="M" number="0.0435" /> gantvā ārocetabbanti dīpeti. <bold>Uposathe</bold>ti uposathadivase. Eseva nayo pavāraṇāyapi. <bold>Devasika</bold>nti divase divase. <bold>Tasmiṃ gāme</bold>ti bhikkhunīnaṃ vasanagāme. <bold>Aññatrā</bold>ti bhikkhunīnaṃ vasanagāmato aññasmiṃ gāme. <bold>Tatrā</bold>ti bhikkhunīnaṃ vasanagāmaṃ. <bold>Dassetvā</bold>ti bhikkhunīnaṃ dassetvā. <bold>Tāyā</bold>ti mānattacāriniyā. <bold>Vihāra</bold>nti bhikkhūnaṃ vihāraṃ. <bold>Upacārasīmāyā</bold>ti upacārasīmato bahīti sambandho. <bold>Aya</bold>nti mānattacārinī.</paragraph>
    <paragraph line="113">Vīsati gaṇo imassāti <bold>vīsatigaṇo,</bold> saṅgho, tasmiṃ. Mānattaṃ caramānā bhikkhunīti yojanā. <bold>Idaṃ pakkhamānattaṃ nāmā</bold>ti idaṃ pubbavacanassa nigamavasena paravacanassa kathanatthāya vuttanti daṭṭhabbaṃ.</paragraph>
    <paragraph line="114"><bold>Tatthā</bold>ti tividhesu mānattesu. Yadetaṃ mānattaṃ anuññātanti sambandho. <bold>Parato</bold>ti parasmiṃ. Parivāsaṃ parivasantassa mūlāyapaṭikassitassa udāyittherassa anuññātanti sambandho. <bold>Āpajjitvā</bold>ti āpajjanato. <bold>Ida</bold>nti mānattaṃ vuccatīti sambandho. <bold>Hī</bold>ti saccaṃ, yasmā vā. <bold>Odhānasamodhāna</bold>nti ettha vacanattho heṭṭhā vuttoyeva. <bold>Tampī</bold>ti kurundiyaṃ vuttavacanampi.</paragraph>
    <paragraph line="115"><bold>Ta</bold>nti agghasamodhānamissakasamodhānaṃ, dātabbanti sambandho. <bold>Ettāvatā</bold>ti etaparimāṇena vacanakkamena, ‘‘ayañhi idha adhippeto parivāso nāmā’’ti (cūḷava. aṭṭha. 102) vacanato paṭṭhāya yāva ‘‘yojetvā dātabba’’nti vacanaṃ, tāva vacanakkamenāti attho. ‘‘Tena hi bhikkhave…pe… dassessāmā’’ti yaṃ vacanaṃ vuttanti yojanā. ‘‘Atthato’’ti iminā saddopi gahetabbo avinābhāvato.</paragraph>
    <subhead line="116">Paṭicchannaparivāsakathā</subhead>
    <paragraph line="117" number="102"> Yā pāḷi vuttāti sambandho.</paragraph>
    <paragraph line="118" number="108"><bold>Tato</bold>ti pāḷito. <bold>Taṃ āpatti</bold>nti taṃ antarāpattiṃ. <bold>Assā</bold>ti bhikkhussa. Nikkhittavatto bhikkhūti sambandho, hutvāti vā. <bold>So</bold>ti <pageBreak edition="M" number="0.0436" /> bhikkhu, ṭhito hutvāti sambandho. <bold>Tassā āpattiyā</bold>ti tassā antarāpattiyā. <bold>Paṭicchannā hotī</bold>ti antarāpattipi paṭicchannā hoti <pageBreak edition="V" number="2.0088" />. <bold>Tasmimpī</bold>ti mūlāya paṭikassanepi. <bold>Makkhitā</bold>ti pisitā, dhaṃsitā vā. Makkhiyanti pisiyanti, dhaṃsiyantīti vā <bold>makkhitā,</bold> parivutthadivasā. <bold>Tato</bold>ti pāḷito paranti sambandho. Paratopi eseva nayo. <bold>Eva</bold>ntiādi nigamanaṃ. Paṭicchannavāre dassitā hontīti sambandho.</paragraph>
    <subhead line="119">Samodhānaparivāsakathā</subhead>
    <paragraph line="120" number="125"><bold>Tato</bold>ti paṭicchannavārato, paraṃ dassitanti sambandho. <bold>Ettha cā</bold>ti etasmiṃ vāre ca. <bold>Yasmā</bold>ti yasmā kāraṇā, yena kāraṇena vā. <bold>Tenevā</bold>ti teneva kāraṇena, tasmā kāraṇā vā, ‘‘mūlāya…pe… detū’’ti vuttanti yojanā. Tasmā sabbe makkhitāva hontīti yojanā. <bold>Tato</bold>ti vārato paraṃ niṭṭhāpitanti sambandho.</paragraph>
    <subhead line="121">Agghasamodhānaparivāsakathā</subhead>
    <paragraph line="122" number="134"><bold>Tato</bold>ti vārato paraṃ dassitoti sambandho. <bold>Tato</bold>ti vārato paraṃ pāḷi ṭhapitāti sambandho. Lajjidhamme vā uppanneti sambandho. <bold>Ya</bold>nti kammaṃ. <bold>Tato</bold>ti vārato paraṃ tatheva pāḷi ṭhapitāti sambandho.</paragraph>
    <paragraph line="123" number="138"><bold>Tato</bold>ti vārato paraṃ purimanayeneva pāḷi ṭhapitāti sambandho.</paragraph>
    <subhead line="124">Suddhantaparivāsādikathā</subhead>
    <paragraph line="125" number="156"><bold>Tato</bold>ti vārato paraṃ suddhantaparivāso dassitoti sambandho.</paragraph>
    <paragraph line="126" number="160"><bold>Tato</bold>ti pāḷito paraṃ pāḷi ṭhapitāti sambandho.</paragraph>
    <paragraph line="127" number="165"><bold>Tatthā</bold>ti pāḷiyaṃ. <bold>Antarā</bold>…pe… <bold>appaṭicchannāyoti</bold>ādīsu attho daṭṭhabboti sambandho.</paragraph>
    <paragraph line="128" number="166"><bold>Pacchimasmiṃ</bold><pageBreak edition="M" number="0.0437" /><bold>āpattikkhandhe</bold>ti ettha āpattikkhandhassa bhedabhāvato kiṃ ‘‘pacchimasmiṃ āpattikkhandhe’’ti vuttanti āha ‘‘ekova so āpattikkhandho’’ti. Atha kasmā ‘‘pacchimasmiṃ <pageBreak edition="V" number="2.0089" /> āpattikkhandhe’’ti vuttanti āha ‘‘pacchā chāditattā panā’’tiādi. Ettha <bold>pana</bold>saddo garahatthavācako, tathāpīti hi attho. Ekopi āpattikkhandho pacchā chāditattā pacchimasmiṃ āpattikkhandheti vuttanti adhippāyo.</paragraph>
    <paragraph line="129" number="180"> ‘‘Vavatthitā sambhinnā’’ti etaṃ vacananti yojanā.</paragraph>
    <subhead line="130">8. Dvebhikkhuvāraekādasakādikathā</subhead>
    <paragraph line="131" number="181"><bold>Tato</bold>ti pāḷito paraṃ vuttanti sambandho. <bold>Tatthā</bold>ti pāḷiyaṃ. <bold>Missaka</bold>nti ettha kehi missakanti āha ‘‘thullaccayādīhi missaka’’nti.</paragraph>
    <paragraph line="132" number="184"><bold>Tato</bold>ti pāḷito paraṃ vuttanti sambandho. <bold>Tatthā</bold>ti ‘‘idha pana bhikkhave’’tiādipāṭhe. <bold>Tañcā</bold>ti ‘‘idha pana bhikkhave’’tiādivacanañca ito pubbe avuttaṃ sabbaṃ vacanañcāti yojanā.</paragraph>
    <centered line="133">Iti samuccayakkhandhakavaṇṇanāya yojanā samattā.</centered>
    <title line="134">4. Samathakkhandhakaṃ</title>
    <subhead line="135">1. Sammukhāvinayakathā</subhead>
    <paragraph line="136" number="186-7"> Samathakkhandhake evamattho veditabboti yojanā. <bold>Cha mātikāpadānī</bold>ti vākyampi samāsopi yuttoyeva. <bold>Tattha</bold> samāso pana asamāhāradiguyeva. ‘‘Nikkhipitvā’’ti padaṃ ‘‘vutto’’ti pade pubbakālakiriyāvisesanaṃ, tulyattho vā. <bold>Vitthāro</bold>ti vibhaṅgo. <bold>Tatthā</bold>ti vibhaṅge. <bold>Saññāpetī</bold>ti ettha saññaṃ katvā jānāpetīti atthaṃ paṭikkhipanto āha ‘‘paritosetvā jānāpetī’’ti. Iminā saṃpubbo ñādhātu paritosanatthaṃ antokatvā avabodhanattho hotīti dasseti. <bold>Kāraṇapatirūpakānī</bold>ti kāraṇassa paṭibhāgāni. <bold>Nijjhāpetī</bold>ti ettha jhedhātu olokanatthoti <pageBreak edition="V" number="2.0090" /> āha ‘‘oloketī’’ti. <bold>Yathā</bold>ti yenākārena, kariyamāneti <pageBreak edition="M" number="0.0438" /> sambandho. <bold>So</bold>ti dhammavādī. Paratopi eseva nayo. ‘‘Punappuna’’nti iminā <bold>anupekkhatī</bold>ti ettha anusaddo na upacchinnatthoti dasseti. <bold>Pekkhati anupekkhatī</bold>ti ettha ikkhadhātu ‘‘dasseti anudassetī’’ti ettha disadhātuyā sadisatthoti āha ‘‘dasseti…pe… pariyāyavacanānī’’ti. <bold>Tesaññevā</bold>ti ‘‘pekkhati anupekkhatī’’ti padānaññeva. <bold>Pariyāyavacanānī</bold>ti vevacanasaddā atthe paribyattiṃ ayanti gacchanti imehīti <bold>pariyāyāni,</bold> tāniyeva vacanāni pariyāyavacanāni. <bold>So</bold>ti adhammavādī. <bold>Mohetvā</bold>ti dhammavādīpuggalādiṃ mohāpetvā.</paragraph>
    <paragraph line="137" number="188"> Dhammavādī puggalo dassetīti sambandho. <bold>Amohetvā</bold>ti adhammavādīpuggalādiṃ amohāpetvā, aviparītaṃ jānāpetvāti attho.</paragraph>
    <subhead line="138">2. Sativinayakathā</subhead>
    <paragraph line="139" number="195"> Parammukhaṃ vineti vināsetīti <bold>vinayo,</bold> parammukhaṃ vineti vināseti anenāti vā <bold>vinayo,</bold> vinayakammaṃ. Saṅghadhammavinayapuggalasammukhānaṃ dātabbo vinayo <bold>sammukhāvinayo. Pañcimānī</bold>ti ettha pañcannaṃ sarūpaṃ dassento āha ‘‘suddhassā’’tiādi. Anuvaditassa dānanti sambandho. <bold>Etānī</bold>ti pañca aṅgāni. ‘‘Ekekaaṅgavasena na labbhantī’’ti iminā samudāyavākyanibbattibhāvato pañcaṅgavaseneva labbhantīti dasseti. <bold>Desanāmattameveta</bold>nti ‘‘pañcimānī’’ti etaṃ vacanaṃ desanāmattameva, na avayavavākyanibbattivacananti adhippāyo. <bold>Dhamma</bold>nti bhūtaṃ. <bold>Etthā</bold>ti ‘‘pañcimāni bhikkhave’’tiādivacane. <bold>Tattha cā</bold>ti ‘‘pañcimāni bhikkhave’’tiādivacane ca. <bold>Anuvadantī</bold>ti ettha anuddhaṃsanena vadantīti dassento āha ‘‘codentī’’ti. Ayaṃ pana sativinayo dātabboti sambandho. <bold>Anāgāminopī</bold>ti pisaddo sambhāvane, sakadāgāmiādike pana kā nāma kathāti dasseti. <bold>So ca kho</bold>ti sativinayo ca. <bold>Codiyamāneyevā</bold>ti codiyamānasseva, ayameva vā pāṭho. <bold>Tasmi</bold>nti sativinayasmiṃ dinneti sambandho. Acoditattā <pageBreak edition="M" number="0.0439" /> kathā na rūhatīti āha ‘‘codentopī’’tiādi. <bold>Āpajjatī</bold>ti codako āpajjati. Codanādiasāruppe vineti vināsetīti <bold>vinayo,</bold> vineti vināseti anenāti vā <bold>vinayo,</bold> vinayakammaṃ. Sativepullapattassa dātabbo vinayo <bold>sativinayo</bold>.</paragraph>
    <subhead line="140">3. Amūḷhavinayakathā</subhead>
    <paragraph line="141" number="196"><bold>Bhāsitaparikanta</bold>nti <pageBreak edition="V" number="2.0091" /> ettha bhāsitaparikantasaddānaṃ karaṇāpekkhattā visuṃ karaṇaṃ dassento āha ‘‘vācāya bhāsitaṃ, kāyena parikanta’’nti. ‘‘Parikkametvā kata’’nti iminā parikamatīti <bold>parikantaṃ,</bold> parikantaṃ hutvā kataṃ <bold>parikanta</bold>nti vacanatthaṃ dasseti. <bold>Parikkametvā</bold>ti atikkamitvā. <bold>Saratāyasmā</bold>ti ettha ukāralopasandhiṃ dassento āha ‘‘saratu āyasmā’’ti. ‘‘Evarūpiyā āpattiyā’’ti iminā <bold>āpajjitā</bold>ti ettha tupaccayayogabhāvato kammatthachaṭṭhiyāpi sambhavabhāvaṃ dasseti. Tupaccayayoge kammatthachaṭṭhī aniccaṃ hoti, tasmā pāḷiyaṃ ‘‘evarūpiyā āpattiyā’’ti kammatthachaṭṭhībhāvena avatvā ‘‘evarūpiṃ āpatti’’nti kammatthadutiyābhāvena vuttanti daṭṭhabbaṃ. <bold>Tassā</bold>ti ‘‘āpajjitvā’’ti pāṭhassa. ‘‘Paṭhamaṃ pacchā’’ti padehi adhippāyatthaṃ dasseti. Codakassa kathaṃ vineti vināsetīti <bold>vinayo,</bold> codakassa kathaṃ vineti vināseti anenāti vā <bold>vinayo</bold>. Paṭhamaṃ mūḷhabhāvaṃ upagantvā pacchā amūḷhassa dātabbo vinayo <bold>amūḷhavinayo</bold>.</paragraph>
    <subhead line="142">4. Paṭiññātakaraṇakathā</subhead>
    <paragraph line="143" number="200"> Paṭijāniyate, paṭijānanaṃ vā <bold>paṭiññā,</bold> tāya kāretabbaṃ.</paragraph>
    <subhead line="144">5. Yebhuyyasikākathā</subhead>
    <paragraph line="145" number="202"><bold>Yebhuyyasikā</bold>ti ettha yebhuyyena pavattā yebhuyyasikā, dhammavādīnaṃ yebhuyyatāsampādikā kiriyāti dassento āha ‘‘yassā kiriyāyā’’tiādi. Tattha <bold>yassā kiriyāyā</bold>ti yassā yebhuyyatāsampādikāya kiriyāya. <bold>Esā</bold>ti yebhuyyatāsampādikā kiriyā.</paragraph>
    <paragraph line="146" number="204"><bold>Oramattaka</bold>nti <pageBreak edition="M" number="0.0440" /> ettha orasaddo ca mattasaddo ca samūhaṃ katvā parittavācako appamattavācakoti āha ‘‘parittaṃ appamattaka’’nti. ‘‘Bhaṇḍanamattamevā’’ti iminā na mahantaṃ vivādādhikaraṇaṃ hotīti dasseti <pageBreak edition="V" number="2.0092" />. <bold>Na ca gatigata</bold>nti ettha cirakālabhāvaṃ na ca gatanti dassento āha ‘‘dve tayo…pe… avinicchita’’nti. <bold>Tattha tatthevā</bold>ti tasmiṃ tasmiṃ vivādādhikaraṇajātaāvāse eva, na ca saritasāritapadānaṃ suddhakāritakiriyabhāvaṃ dassento āha ‘‘sayaṃ saritaṃ vā aññehi sāritaṃ vā na hotī’’ti. <bold>Tehi bhikkhūhī</bold>ti vivādakārakehi bhikkhūhi. ‘‘Salākaṃ gāhento’’ti iminā ‘‘jānātī’’ti padassa kattāraṃ dasseti. <bold>Iminā nīhārenā</bold>ti iminā kāraṇena. <bold>Api nāmā</bold>ti iminā <bold>appevanāma</bold>saddo apināmapariyāyoti dasseti. <bold>Assū</bold>ti bhaveyyuṃ. Iminā ‘‘pāḷiyaṃ adhammavādī bahutarā bhaveyyuṃ, appeva nāma sādhū’’ti yojanānayaṃ dasseti. ‘‘Ayamassa ajjhāsayo hotī’’ti iminā pāṭhasesaṃ dasseti. <bold>Assā</bold>ti salākagāhassa. <bold>Dvīsupī</bold>ti ‘‘jānāti saṅgho bhijjissatī’’ti ca ‘‘appeva nāma saṅgho bhijjeyyā’’ti ca dvīsupi padesu.</paragraph>
    <paragraph line="147"><bold>‘‘Adhammena gaṇhantī’’</bold>ti ettha ‘‘gaṇhantī’’ti kiriyāpadassa adhammavādino eva kattā nāmāti āha ‘‘adhammavādino’’ti. ‘‘Dve dhammavādino’’ti iminā ‘‘vaggā gaṇhantī’’ti ettha ‘‘gaṇhantī’’ti kiriyāpadassa dhammavādino eva kattā nāmāti dasseti. <bold>Na ca yathādiṭṭhiyā gaṇhantī</bold>ti ettha dhammavādino hutvā dhammavādisalākaṃ aggahetvā adhammavādisalākassa gahaṇaṃ na ca yathādiṭṭhiyā gaṇhanti nāmāti dassento āha ‘‘dhammavādino hutvā’’tiādi. <bold>Paṭivattetvā</bold>ti imamevatthaṃ paṭisedhetvā. ‘‘Parivattetvā’’tipi pāṭho, heṭṭhupariyāyaṃ katvāti attho. <bold>Te</bold>ti dhammavādino. <bold>Etthā</bold>ti samathakkhandhake.</paragraph>
    <subhead line="148">6. Tassapāpiyasikākathā</subhead>
    <paragraph line="149" number="207"><bold>Asucī</bold>ti ettha natthi sucīni kāyavacīkammāni etassāti asucīti vacanatthaṃ dassento āha ‘‘asucīhi kāyavacīkammehi samannāgato’’ti <pageBreak edition="M" number="0.0441" />. Eseva nayo <bold>alajjī</bold>ti etthāpi. <bold>Sānuvādo</bold>ti ettha anuvādaupavādasaddānaṃ pariyāyattā vuttaṃ ‘‘saupavādo’’ti. <bold>Iti pañcā</bold>ti imāni pañca aṅgāni. <bold>Etthā</bold>ti tassapāpiyasikakamme. <bold>Ida</bold>nti kammaṃ vuccatīti sambandho. <bold>Hī</bold>ti vitthāro. Yo puggalo pāpiyoti yojanā. <bold>Pāpussannatāyā</bold>ti lāmakussannatāya. Iminā ayañca pāpo ayañca pāpo, ayamimesaṃ visesena pāpoti <bold>pāpiyo</bold>ti ca pāpānaṃ atisayena pāpoti <bold>pāpiyo</bold>ti ca vacanattho dassito. <bold>Tassā</bold>ti puggalassa. Iminā tassa pāpiyassa kattabbaṃ <bold>tassapāpiyasikaṃ,</bold> tameva kammaṃ <bold>tassapāpiyasikakamma</bold>nti vacanatthaṃ dasseti. Kesuci potthakesu yakāre dvebhāvo atthi, so ayuttoyeva. ‘‘Yebhuyyasikā’’ti ettha yakāre dvebhāvassa dassanato etthāpi dvebhāvo yutto bhaveyyāti likhantīti daṭṭhabbaṃ.</paragraph>
    <subhead line="150">7. Tiṇavatthārakādikathā</subhead>
    <paragraph line="151" number="212"><bold>Kakkhaḷatāya vāḷatāyā</bold>ti ettha kakkhaḷassa bhāvo kakkhaḷatā, vāḷassa bhāvo vāḷatāti <pageBreak edition="V" number="2.0093" /> vacanatthaṃ dassento āha ‘‘kakkhaḷabhāvāya ceva vāḷabhāvāya cā’’ti. Iminā tāpaccayassa samūhatthañca svatthañca paṭikkhipati. ‘‘Kakkhaḷatāya vāḷatāyā’’ti byañjanatoyeva nānaṃ, na atthato. <bold>Bhedāyā</bold>ti ettha aññassa bhedaṃ paṭikkhipanto āha ‘‘saṅghabhedāyā’’ti. <bold>Gilānepī</bold>ti pisaddo aññe pana kā kathāti dasseti. <bold>Tatthevā</bold>ti adhikaraṇavūpasamaṭṭhāneyeva. ‘‘Ekato’’ti iminā <bold>ekajjha</bold>nti padassa ‘‘ekato’’ti padena samānataṃ dasseti, ekasaddato jjhapaccayo ca topaccayo ca viseso, ‘‘tiṇavatthārakasadisattā’’ti iminā sadisūpacāraṃ dasseti. Tiṇehi avattharitabbanti <bold>tiṇavatthāraṃ,</bold> gūthamuttaṃ, tiṇavatthāramiva <bold>tiṇavatthārakaṃ</bold>. Ettha adhikaraṇameva mukhyato labbhati, samatho pana phalūpacārato, sadisatthe kapaccayo. Tamevatthaṃ pākaṭaṃ karonto āha <bold>‘‘yathā hī’’</bold>tiādi. Ghaṭṭiyamānaṃ gūthaṃ vā muttaṃ vāti yojanā. ‘‘Ghaṭṭiyamāna’’nti padaṃ hetuantogadhavisesanaṃ, ‘‘bādhatī’’ti iminā <pageBreak edition="M" number="0.0442" /> sambandhitabbaṃ. Suppaṭicchāditassa pana assa gūthamuttassāti yojanā. ‘‘Suppaṭicchāditassā’’ti padampi hetuantogadhavisesanameva, ‘‘na bādhatī’’ti iminā sambandhitabbaṃ. Yaṃ adhikaraṇaṃ saṃvattatīti sambandho. <bold>Mūlānumūla</bold>nti mūlañca anumūlañca mūlānumūlaṃ. <bold>Ta</bold>nti adhikaraṇaṃ. <bold>Iminā kammenā</bold>ti tiṇavatthārakakammena. Gūthaṃ tiṇehi paṭicchannaṃ suvūpasantaṃ hoti viya tiṇavatthārakena paṭicchannaṃ suvūpasantaṃ hotīti yojanā. <bold>Itī</bold>ti tasmā.</paragraph>
    <paragraph line="152" number="213"><bold>Thullavajja</bold>nti ettha thullaccayassāpi thullavajjattā idha pārājikasaṅghādisesamevādhippetanti āha ‘‘pārājikañceva saṅghādisesañcā’’ti. <bold>Gihipaṭisaṃyutta</bold>nti ettha gihīnaṃ paṭisaṃyuttaṃ gihipaṭisaṃyuttanti vacanatthaṃ dassento āha ‘‘gihīna’’ntiādi. ‘‘Hīnenā’’ti padaṃ ‘‘khuṃsanavambhana’’ iti padeneva sambandhitabbaṃ. <bold>Dhammikapaṭissavesū</bold>ti nimittatthe bhummavacanaṃ.</paragraph>
    <paragraph line="153" number="214"> Kammavācāpariyosāne vuṭṭhitā hontīti sambandho. <bold>Tatthā</bold>ti adhikaraṇavūpasamaṭṭhāne. <bold>Aññāvihitāpī</bold>ti adhikaraṇavinicchayato aññasmiṃ ṭhāne cittaṃ āvihitāpi ṭhapitāpi. <bold>Upasampadamaṇḍalato</bold>ti upasampadasīmabimbato, <bold>ye panā</bold>ti bhikkhū pana, diṭṭhāvikammaṃ karontīti vā anāgatāti vā nisinnāti vā sambandho. <bold>Tehi vā</bold>ti adhikaraṇaṃ vinicchinantehi bhikkhūhi vā. <bold>Tatthā</bold>ti adhikaraṇavinicchitaṭṭhānaṃ. <bold>Chandaṃ datvā</bold>ti chandaṃ saṅghassa datvā. <bold>Pariveṇādīsū</bold>tiādisaddena āvāsādayo saṅgaṇhāti. <bold>Te</bold>ti bhikkhū.</paragraph>
    <subhead line="154">8. Adhikaraṇakathā</subhead>
    <paragraph line="155" number="215"><bold>Vipaccatāyā</bold>ti <pageBreak edition="V" number="2.0094" /> ettha vikārabhāvena patati pavattatīti <bold>vipaccaṃ,</bold> cittadukkhaṃ, tadeva <bold>vipaccatā,</bold> tadatthāyāti dassento āha ‘‘cittadukkhattha’’nti. ‘‘Pharusavacana’’nti iminā <bold>vohāra</bold> saddo vacanapariyāyoti dasseti. <bold>Yo tatthā</bold>ti ettha tasaddassa visayaṃ dassento āha ‘‘tesu anuvadantesū’’ti. Yo upavādoti yojanā. ‘‘Anuvadanā’’ti <pageBreak edition="M" number="0.0443" /> etaṃ padanti yojanā. <bold>Ākāradassana</bold>nti anuvadanassa ākāradassanaṃ, dassanahetu vā. ‘‘Punappuna’’nti iminā <bold>anusampavaṅkatā</bold>ti ettha anusaddassa na upacchinnatthaṃ dasseti. <bold>Tatthevā</bold>ti anuvadane eva. <bold>Sampavaṅkatā</bold>ti sammā pakārena ninnaponapabbhāratā. <bold>Abbhussahanatā</bold>ti ettha atirekaṃ ussāhanatāti dassento āha ‘‘kasmā’’tiādi. <bold>Anubalappadāna</bold>nti ettha punappunaṃ balassa padānanti dassento āha ‘‘purimavacanassā’’tiādi.</paragraph>
    <paragraph line="156"><bold>Kiccayatā</bold>ti ettha ‘‘mā paṇḍiccaya’’ntiādīsu (jā. 2.22.1) viya byañjanavaḍḍhanavasena yakārāgamoti āha ‘‘kiccameva kiccaya’’nti. ‘‘Ubhayaṃpetaṃ saṅghasseva adhivacana’’nti iminā kiccakaraṇīyasaddo kattuvācakoti dasseti, saṅgho hi karotīti vacanatthena <bold>kicco</bold>ti ca <bold>karaṇīyo</bold>ti ca vuccati. Tassa bhāvo, <bold>kiccayatā karaṇīyatā</bold>ti vutte saṅghakammaṃyeva labbhati. Tena vuttaṃ ‘‘ubhayaṃpetaṃ saṅghakammasseva adhivacana’’nti. Yadi kammavācako bhaveyya, ‘‘kattabbanti kiccaṃ, karaṇīya’’nti vutteyeva saṅghakammassa labhanato tāpaccayo svattho bhaveyya. Evañhi sati kiccayassa bhāvo <bold>kiccayatā</bold> karaṇīyassa bhāvo <bold>karaṇīyatā</bold>ti vacanattho na kattabbo bhaveyya, kato ca, tasmā na kammavācakoti daṭṭhabbaṃ. <bold>Tassevā</bold>ti saṅghakammasseva. <bold>Tatthā</bold>ti apalokanādīsu catūsu kammesu. <bold>Sīmaṭṭhakasaṅgha</bold>nti ‘‘upacārasīmādīsu ṭhitaṃ saṅghaṃ. <bold>Sodhetvā</bold>ti ettha sodhanaṃ nāma sīmaṭṭhakasaṅghassa hatthapāsanayanaṃ, chandārahānaṃ chandassa āharaṇaṃ, sīmato bahikaraṇaṃ. Tamevatthaṃ ekadesato dassetuṃ vuttaṃ ‘‘chandārahānaṃ chandaṃ āharitvā’’ti. Apaloketi āpucchati anenāti <bold>apalokanaṃ,</bold> taṃyeva kammaṃ <bold>apalokanakammaṃ. Vuttanayenevā</bold>ti ‘‘sīmaṭṭhakasaṅghaṃ sodhetvā’’tiādinā vuttanayeneva. ‘‘Suṇātu me’’tiādinā saṅghagaṇapuggale ñāpeti etāyāti <bold>ñatti,</bold> sāyeva kammaṃ <bold>ñattikammaṃ,</bold> ñattiyeva dutiyaṃ <bold>ñattidutiyaṃ,</bold> tameva kammaṃ <bold>ñattidutiyakammaṃ</bold>. Ettha kiñcāpi ñatti paṭhamaṃ ṭhapitā, kammavācāyeva dutiyā <pageBreak edition="M" number="0.0444" /> hoti, ‘‘phassapañcamā’’tiādīsu (dhātu. 316) viya pana paṭilomavasena vohāraṃ katvā ‘‘ñattidutiyā’’ti vuttaṃ. <bold>Phassapañcamā</bold>ti ettha kiñcāpi dhammasaṅgaṇiyaṃ (dha. sa. 1 ādayo) ‘‘phasso hoti, vedanā hoti, saññā hoti, cetanā hoti <pageBreak edition="V" number="2.0095" />, cittaṃ hotī’’ti phassaṃ paṭhamaṃ vuttaṃ, paṭilomavasena pana vohāraṃ katvā ‘‘phassapañcamā’’ti dhātukathāyaṃ vuttanti daṭṭhabbaṃ. Eseva nayo ñatti catutthakammepi. <bold>Ekāya ca anusāvanāyā</bold>ti ñattito anupacchā sāvetabbāti <bold>anusāvanā,</bold> tāya, <bold>tīhi ca anusāvanāhī</bold>ti ñattitoanu pacchā, punappunaṃ vā tikkhattuṃ sāvetabbāti <bold>anusāvanā,</bold> tāhi. <bold>Tatthā</bold>ti catūsu kammesu.</paragraph>
    <paragraph line="157"><bold>Apaloketvāvā</bold>ti ettha evaphalaṃ dassento āha ‘‘ñattikammādivasena na kātabba’’nti. <bold>Ñattikammampī</bold>ti pisaddena na kevalaṃ apalokanakammameva, atha kho ñattikammampīti dasseti. <bold>Ñattidutiyakammaṃ panā</bold>ti ettha panasaddo visesatthajotako, pakkhantarajotako vā. <bold>Tatthā</bold>ti dvīsu kammesu. <bold>Garukānī</bold>ti alahukāni. <bold>Avasesānī</bold>ti chahi kammehi avasesāni, evarūpāni lahukakammānīti sambandho. ‘‘Avasesā’’tipi pāṭho, sammutiyoti sambandho. <bold>Apaloketvāpī</bold>ti pisaddo ñattidutiyakammavācaṃ sāvetvāpīti sampiṇḍeti. Aññatthāpohanaṃ dassento āha ‘‘ñattikammañatticatutthakammavasena pana na kātabbamevā’’ti. Ñatticatutthakammaṃ kātabbanti sambandho. <bold>Etthā</bold>ti samathakkhandhake.</paragraph>
    <paragraph line="158">Vitthārato pana āgatoyevāti sambandho. <bold>Etesa</bold>nti catunnaṃ kammānaṃ. Yaṃ pana atthajātaṃ anuttānanti sambandho. <bold>Tatthā</bold>ti catūsu kammesu. <bold>Ta</bold>nti atthajātaṃ. <bold>Eva</bold>nti evaṃ kammavaggeyeva vaṇṇayamāne. <bold>Hī</bold>ti laddhaguṇajotako. <bold>Suviññeyyā</bold>ti sukhena viññātabbā.</paragraph>
    <paragraph line="159" number="216"><bold>Pāḷivasenevā</bold>ti na aṭṭhakathāvasenāti adhippāyo.</paragraph>
    <paragraph line="160" number="220"><bold>Yenā</bold>ti cittuppādena. Iminā vivadanti anenāti <bold>vivādo</bold>ti vacanatthaṃ dasseti. <bold>Samathehi cā</bold>ti casaddo sampiṇḍanattho. Tena <pageBreak edition="M" number="0.0445" /> na kevalaṃ vivādoyeva, atha kho adhikaraṇañcāti sampiṇḍeti, atha vā <bold>samathehi cā</bold>ti samathehi eva. Iminā samathehi adhikarīyati vūpasamīyatīti <bold>adhikaraṇa</bold>nti vacanatthaṃ dasseti. Vivādoyeva adhikaraṇaṃ <bold>vivādādhikaraṇaṃ. Evamādinā nayenā</bold>ti ādisaddena anuddhaṃsanena vadanti anena cittuppādenāti <bold>anuvādo</bold>tiādayo vacanatthe saṅgaṇhāti.</paragraph>
    <paragraph line="161" number="222"><bold>Sandhāyabhāsitavasenā</bold>ti lokavajjaṃ sandhāya bhāsitassa vacanassa vasena. Sandhāyabhāsitatthaṃ vitthārento āha ‘‘yasmiṃ hī’’tiādi. Tattha pathavikhaṇanādike yasmiṃ āpattādhikaraṇeti <pageBreak edition="V" number="2.0096" /> yojanā. <bold>Tasmi</bold>nti kusalacittaṅge āpattādhikaraṇe. <bold>Tasmā</bold>ti yasmā na sakkā vattuṃ, tasmā. <bold>Ida</bold>nti ‘‘natthi āpattādhikaraṇaṃ kusala’’nti vacanaṃ, vuttanti sambandho. Sandhāya avuttaṃ dassetvā sandhāya vuttaṃ dassento āha ‘‘idaṃ pana sandhāya vutta’’nti. Tattha <bold>idaṃ panā</bold>ti kāraṇaṃ pana sandhāyāti sambandho. Yaṃ āpattādhikaraṇanti yojanā. ‘‘Lokavajja’’nti pade tulyādhikaraṇaṃ. Lokasmiṃ, lokehi vā vajjetabbanti <bold>lokavajjaṃ. Ta</bold>nti āpattādhikaraṇaṃ. <bold>Tatthā</bold>ti āpattādhikaraṇe. <bold>Vikappo</bold>ti vividhā kappanaṃ, vividhatakko vā. <bold>Yaṃ panā</bold>ti āpattādhikaraṇaṃ pana. ‘‘Paṇṇattivajja’’nti pade tulyādhikaraṇaṃ. Bhagavato paññattiyā hetubhūtāya vajjetabbanti <bold>paṇṇattivajjaṃ. Ta</bold>nti āpattādhikaraṇaṃ, akusalaṃ hotīti sambandho. <bold>Kiñcī</bold>ti appamattakaṃ, āpattānāpattiṃ ajānantassa āpajjanatoti sambandho. <bold>Tasmā</bold>ti yasmā abyākataṃ hoti, tasmā. <bold>Tatthā</bold>ti paṇṇattivajjabhūte āpattādhikaraṇe. ‘‘Āpattādhikaraṇaṃ…pe… kusala’’nti idaṃ vacanaṃ vuttanti yojanā.</paragraph>
    <paragraph line="162">Yadi kusalacitto āpajjati, atha nanu āpattādhikaraṇaṃ kulalanti vattabbo bhaveyyāti āha ‘‘sace panā’’tiādi. <bold>Yanti</bold> āpattādhikaraṇaṃ. ‘‘Idaṃ vuccati…pe… kusala’’nti vadeyya saceti yojanā. Eḷakalomañca padasodhammañca eḷakalomapadasodhammāni, tāni ādīni yesaṃ tānīti <bold>eḷakalomapadasodhammādīni,</bold> tāni samuṭṭhānāni yāsanti <pageBreak edition="M" number="0.0446" /><bold>eḷakalomapadasodhammādisamuṭṭhānā,</bold> tāsaṃ āpattīnampīti sambandho. <bold>Tatthā</bold>ti eḷakalomapadasodhammādisamuṭṭhānāsu āpattīsu. <bold>Āpattiyā aṅga</bold>nti āpattiyā kāraṇaṃ. Evaṃ āpattiyā anaṅgaṃ dassetvā tassāyeva aṅgaṃ dassento āha ‘‘kāyavacīviññattivasena panā’’tiādi. Tattha <bold>calitappavattāna</bold>nti calitena hetubhūtena pavattānaṃ. Atha vā calito ca kāyo, pavattā ca vācāti <bold>calitappavattā,</bold> tāsaṃ calitappavattānaṃ kāyavācānaṃ. <bold>Tañcā</bold>ti kāyavācānaṃ aññatarañca. <bold>Abyākata</bold>nti ettha itisaddo parisamāpanattho.</paragraph>
    <paragraph line="163">Ayamattho evaṃ veditabboti yojanā. <bold>Tenā</bold>ti cittena. ‘‘Idaṃ…pe… saddhi’’nti iminā <bold>sañjānanto</bold>ti ettha saṃsaddassa sundaratthaṃ saha ākārena dasseti. ‘‘Vītikkama…pe… kappetvā’’ti iminā <bold>ceccā</bold>ti padassa atthaṃ saha visesanena dasseti. ‘‘Upakkamavasena…pe… pesetvā’’ti iminā <bold>abhivitaritvā</bold>ti padassa atthaṃ dasseti. Pāḷiyaṃ yaṃsaddovītikkamavisayoti āha ‘‘yaṃ āpattādhikaraṇaṃ vītikkama’’nti. ‘‘Āpajjatī’’ti iminā pāṭhasesaṃ dasseti. Evaṃ vītikkamato tassa bhikkhunoti yojanā.</paragraph>
    <paragraph line="164"><bold>Abyākatavārepī</bold>ti <pageBreak edition="V" number="2.0097" /> pisaddo akusalavāraṃ apekkhati. <bold>Tassā</bold>ti cittassa. <bold>Ajānanto</bold>tiādīnaṃ padānamattho akusalavāre vuttapaṭipakkhavasena veditabbo. Yaṃ āpattādhikaraṇantiādīnaṃ padānamattho akusalavārena sadisoyeva.</paragraph>
    <paragraph line="165" number="224"><bold>Ayaṃ vivādo no adhikaraṇa</bold>ntiādīsu evamattho veditabboti sambandho.</paragraph>
    <subhead line="166">9. Adhikaraṇavūpasamanasamathakathā</subhead>
    <paragraph line="167" number="228"><bold>Catuvaggakaraṇe kamme</bold>ti sīmasammutiādikamme. <bold>Pañcavaggakaraṇe</bold>ti paccantimesu janapadesu upasampadādikamme. <bold>Dasavaggakaraṇe</bold>ti majjhimesu janapadesu upasampadakamme. <bold>Vīsativaggakaraṇe</bold>ti abbhānakamme. <bold>Kammappattā</bold>ti kammassa pattā yuttā anurūpā.</paragraph>
    <paragraph line="168" number="230"><bold>Sampaṭicchitabba</bold>nti <pageBreak edition="M" number="0.0447" /> paṭiggaṇhitabbaṃ. Sampaṭicchitvā ca pana atikkāmetabbanti sambandho. <bold>Bhaṇḍaka</bold>nti cīvarādibhaṇḍakaṃ. <bold>Mānaniggahatthāyā</bold>ti bhaṇḍanajātānaṃ mānassa niggahatthāya. <bold>Katipāha</bold>nti katipayāhaṃ, dvīhatīhanti attho.</paragraph>
    <paragraph line="169" number="231"><bold>Anantāni ceva bhassānī</bold>ti ettha anantasaddo aparimāṇasaddena atthato ekoti āha ‘‘aparimāṇānī’’ti. ‘‘Vacanānī’’ti iminā <bold>bhassa</bold>saddo vacanapariyāyoti dasseti. <bold>Ubbāhikāya sammanitabbo</bold>ti kena sammanitabboti āha ‘‘apaloketvā vā’’tiādi. Iminā apalokanakammena vā ñattidutiyakammena vā sammanitabboti dasseti. Anantāni bhassāni dhammakathikaṃ uddharitvā bāhati paṭisedheti imāya sammutiyāti <bold>ubbāhikā,</bold> tāya. Evaṃ sammatehi pana bhikkhūhi vinicchitabbanti sambandho. Visuṃ nisīditvā tassāyeva parisāya nisīditvā vāti yojanā. <bold>Aññehī</bold>ti sammatabhikkhūhi aññehi.</paragraph>
    <paragraph line="170" number="233"><bold>Tatrassā</bold>ti ettha tatra assāti padavibhāgaṃ katvā tasaddo parisavisayo pasiddhavisayo, assasaddo ākhyātikoti āha ‘‘tassaṃ parisati bhaveyyā’’ti. ‘‘Neva suttaṃ āgata’’nti sāmaññato vuttepi ‘‘no suttavibhaṅgo’’ti vakkhamānattā mātikaṃ sandhāya vuttanti āha ‘‘na mātikā āgatā’’ti. <bold>Vinayopī</bold>ti khandhakavinayopi. Pisaddena suttavibhaṅgaṃ apekkhati. <bold>Byañjanacchāyāyā</bold>ti ettha <bold>chāyā</bold>saddo paṭibimbe ca pabhāya ca hotīti āha ‘‘byañjanamattamevā’’ti, byañjanapaṭibimbikabyañjanapabhāvantabhūtaṃ atthaṃ aggahetvā byañjanapaṭibimbabyañjanapabhāmattameva <pageBreak edition="V" number="2.0098" /> gahetvāti adhippāyo. ‘‘Paṭisedhetī’’ti iminā <bold>paṭibāha</bold>saddo paṭisedhatthoyeva, na maddanatthoti dasseti. Paṭibāhanākāraṃ dassento āha ‘‘jātarūparajatakhettavatthupaṭiggahaṇādīsū’’tiādi. <bold>Ki</bold>nti kena kāraṇena, kasmā kāraṇā vā. <bold>Ime</bold>ti jātarūpādipaṭiggāhake bhikkhū. <bold>Kārethā</bold>ti tumhe <pageBreak edition="M" number="0.0448" /> kāreyyātha. Eyyāthassa hi ethādeso. Pucchāyaṃ sattamīvibhatti hoti. <bold>Sutte</bold>ti suttantapiṭake. Aparo dhammakathiko vadatīti sambandho. <bold>Imesa</bold>nti olambetvā nivāsentānaṃ. <bold>Etthā</bold>ti olambetvā nivāsane.</paragraph>
    <paragraph line="171" number="234"><bold>Bahutarā bhikkhū</bold>ti ettha dviguṇatiguṇādinā adhikā eva bahutarā nāmāti āha ‘‘ekenapi adhikā bahutarāvā’’ti. ‘‘Ko pana vādo’’tiādinā ‘‘ekenapī’’ti ettha pisaddassa garahatthaṃ dasseti.</paragraph>
    <subhead line="172">Tividhasalākaggāhakathā</subhead>
    <paragraph line="173" number="235"><bold>Saññattiyā</bold>ti ettha saññāpanaṃ saññatti, tadatthāyāti dassento āha ‘‘saññāpanatthāyā’’ti. Gūhitabboti <bold>gūḷho,</bold> soyeva <bold>gūḷhako,</bold> salākaggāho kātabboti sambandho. Vivaritabboti <bold>vivaṭo,</bold> soyeva <bold>vivaṭako</bold>. Sassa attano kaṇṇasamīpe jappīyati kathīyatīti <bold>sakaṇṇajappo,</bold> soyeva <bold>sakaṇṇajappako</bold>. ‘‘Nimittasaññaṃ āropetvā’’ti iminā <bold>vaṇṇāvaṇṇāyo katvā</bold>ti ettha vaṇṇasaddo saṇṭhānavācakoti dasseti. Susaṇṭhānadusaṇṭhānā salākāyo katvāti attho. <bold>Tato</bold>ti visabhāgakaraṇato paraṃ gahetabboti sambandho. Sabbāpi tā salākāyoti yojanā. <bold>Katvā</bold>ti pakkhipanaṃ katvā. <bold>Vuttanayenā</bold>ti ‘‘alajjussannāyā’’tiādinā vuttanayena. ‘‘Yāvatatiya’’nti iminā <bold>paccukkaḍḍhitabba</bold>nti ettha punappunaṃ uddhaṃ kaḍḍhitabbanti atthaṃ dasseti. <bold>Atirekajāte</bold>ti adhammavādīhi atirekato jāte satīti sambandho. <bold>Yāvatatiyampī</bold>ti pisaddo tato ūne ekadvevāre pana kā nāma kathāti dasseti.</paragraph>
    <paragraph line="174">Sakaṇṇajappake pana evaṃ vinicchayo veditabboti yojanā. Sace saṅghatthero gaṇhātīti sambandho. <bold>So</bold>ti saṅghatthero. <bold>Vayoanuppattā</bold>ti pacchimavayaṃ anuppattā. <bold>Eta</bold>nti adhammavādisalākaṃ. <bold>Assā</bold>ti <pageBreak edition="M" number="0.0449" /> saṅghattherassa. <bold>Itarā salākā</bold>ti adhammavādisalākāhi aññā dhammavādisalākā. <bold>So</bold>ti saṅghatthero. <bold>Ta</bold>nti dhammavādisalākaṃ. <bold>Tato</bold>ti neva avabujjhanakāraṇā. <bold>Vuttanayamevā</bold>ti gūḷhake vuttanayameva. Vivaṭo attho imassāti <bold>vivaṭattho</bold>.</paragraph>
    <subhead line="175">Tassapāpiyasikāvinayakathā</subhead>
    <paragraph line="176" number="238"><bold>Pārājikasāmantaṃ</bold><pageBreak edition="V" number="2.0099" /><bold>nāmā</bold>ti pārājikassa āsannaṃ nāma. <bold>Adinnādānādīsū</bold>ti ādisaddena manussaviggaha uttarimanussadhammapārājike saṅgaṇhāti. <bold>Nibbeṭhayamāna</bold>nti veṭhanarahitaṃ, tamenaṃ bhikkhunti sambandho. Iminā <bold>nibbeṭhenta</bold>nti ettha antasaddo mānasaddapariyāyoti dasseti. <bold>Ativeṭhetī</bold>ti ettha kehi ativeṭhetīti āha ‘‘iṅghāyasmātiādivacanehī’’ti. <bold>Tenā</bold>ti codakena. <bold>Ma</bold>nti mamaṃ. <bold>Āhā</bold>ti cuditako āha. <bold>Etassā</bold>ti avajānanapaṭijānanādikārakassa pāpiyassa puggalassa. <bold>Sīlavā bhavissatī</bold>ti pāpiyo puggalo sace sīlavā bhavissati. <bold>Paṭippassaddhi</bold>nti pāpiyabhāvato paṭippassambhanaṃ. <bold>No ce</bold>ti sīlavā no bhavissati ce. <bold>Tathā nāsito</bold>ti tena tassa pāpiyasikakammakaraṇena nāsaṃ gato bhavissati. <bold>Sabbatthā</bold>ti sabbasmiṃ samathakkhandhake.</paragraph>
    <centered line="177">Iti samathakkhandhakavaṇṇanāya yojanā samattā.</centered>
    <title line="178">5. Khuddakavatthukkhandhakaṃ</title>
    <subhead line="179">Khuddakavatthukathā</subhead>
    <paragraph line="180" number="243"> Khuddakavatthukkhandhake <bold>muṭṭhikamallā</bold>ti muṭṭhikena mathanti aññamaññaṃ hiṃsantīti muṭṭhikamallā. Iminā pāḷiyaṃ padassa heṭṭhupariyaṃ dasseti. <bold>Gāmamudavā</bold>ti ettha chavirāgamaṇḍanānuyuttena mudo modanaṃ etesamatthīti <bold>mudavā,</bold> gāme vasantā mudavā <bold>gāmamudavā</bold>ti dassento āha ‘‘chavirāgamaṇḍanānuyuttā nāgarikamanussā’’ti. ‘‘Vaṇṇavā ahesu’’ntiādīsu <pageBreak edition="M" number="0.0450" /> (pārā. 193; pāci. 67) viya vacanaṃ daṭṭhabbaṃ. <bold>Thambhe</bold>ti ettha na yattha katthaci thambho hoti, atha kho nhānatitthe nikhaṇitvā ṭhapitathambhoyevāti āha ‘‘nhānatitthe nikhaṇitvā ṭhapitatthambhe’’ti.</paragraph>
    <paragraph line="181"><bold>Iṭṭhakāsilādārukuṭṭāna</bold>nti iṭṭhakākuṭṭasilākuṭṭadārukuṭṭānaṃ. <bold>Aṭṭhapadākārenā</bold>ti aṭṭhapadaphalakākārena. <bold>Rājiyo</bold>ti lekhāyo. <bold>Tatthā</bold>ti aṭṭāne, ākiritvāti sambandho. <bold>Gandhabbahatthako</bold>ti <pageBreak edition="V" number="2.0100" /> gandhabbānaṃ vīṇāhattho viyāti gandhabbahatthako. Dārūhi katattā vuttaṃ ‘‘dārumayahatthenā’’ti. <bold>Tenā</bold>ti gandhabbahatthena, gahetvāti sambandho. <bold>Kuruvindakapāsāṇacuṇṇānī</bold>ti evaṃnāmakassa pāsāṇassa cuṇṇāni. <bold>Ta</bold>nti kataguḷikakalāpakaṃ, gahetvāti sambandho. <bold>Viggayhā</bold>ti aññamaññassa sarīre daḷhaṃ gahetvāti dassento āha ‘‘aññamaññaṃ sarīrena sarīra’’nti. <bold>Makaradantake</bold>ti makaranāmakassa macchassa dantasadise dante. <bold>Mallakamūlasaṇṭhānenā</bold>ti kheḷapaṭiggahapādasaṇṭhānena. <bold>Gilānassāpī</bold>ti pisaddo agilānassa pagevāti dasseti.</paragraph>
    <paragraph line="182" number="244"><bold>Dante</bold>ti makaradante. Akataṃ mallakaṃ <bold>akatamallakaṃ. Kapālakhaṇḍaṃ vā</bold>ti vāsaddo samuccayattho. Kāsaphullavirahitattā vatthavaṭṭi <bold>ukkāsikā</bold> nāma. Natthi kāsaṃ phullametissāti <bold>ukkāsā,</bold> sā eva <bold>ukkāsikā. Yassa kassacī</bold>ti gilānāgilānassa vā jarādubbalataruṇabalavassa vā. <bold>Piṭṭhi</bold>nti piṭṭhiyaṃ, ayameva vā pāṭho. Pāṇitalassa puthuṭṭhānaṃ <bold>puthupāṇi,</bold> tena kataṃ <bold>puthupāṇikaṃ,</bold> hatthaparikammaṃ, tena vuttaṃ ‘‘hatthaparikammaṃ vuccatī’’ti. <bold>Sabbesa</bold>nti nhāyantānaṃ vā anhāyantānaṃ vā sabbesaṃ.</paragraph>
    <paragraph line="183" number="245"><bold>Kaṇṇato</bold>ti kaṇṇacchiddato. Muttolambakādivallisadisattā <bold>vallikā</bold> nāma. <bold>Palambakasutta</bold>nti parimuñcitvā lambiyati anenāti palambakaṃ, tameva suttaṃ palambakasuttaṃ. <bold>Valaya</bold>nti niyuraṃ.</paragraph>
    <paragraph line="184" number="246"> Dvīhi māsehi niyuttaṃ <bold>dumāsikaṃ. Dve</bold> aṅgulāni etassāti <bold>duvaṅgulaṃ,</bold> keso. <bold>Ubhayenapī</bold>ti dumāsikaduvaṅgulasaṅkhātena ubhayenapi <pageBreak edition="M" number="0.0451" />. Ayampi ukkaṭṭhaparicchedova vuttoti yojanā. <bold>Tato</bold>ti dumāsikaduvaṅgulato.</paragraph>
    <paragraph line="185"><bold>Osaṇṭhentī</bold>ti ettha olikhitvā samaṃ patiṭṭhāpentīti dassento āha ‘‘olikhitvā sannisīdāpentī’’ti. <bold>Dantamayādīsū</bold>ti ādisaddena aṭṭhimayādayo saṅgaṇhāti. <bold>Hatthaphaṇenā</bold>ti hatthasaṅkhātena phaṇena. <bold>Cikkhallenā</bold>ti cikkhallasadisena niyyāsena. <bold>Udakatelenā</bold>ti ettha udakañca telañcāti ca udakasaṅkhātena telenāti ca atthaṃ nivattento āha ‘‘udakamissakena telenā’’ti. Iminā udakena missakaṃ telaṃ <bold>udakatela</bold>nti vacanatthaṃ dasseti. <bold>Uṭṭhalome</bold>ti uṭṭhitalome. <bold>Hatthaṃ temetvā</bold>ti hatthaṃ udakatelena temetvā. <bold>Uṇhābhitattarajokiṇṇasirānampī</bold>ti uṇhena abhitatto ca rajehi okiṇṇasiro ca uṇhābhitattarajokiṇṇasirā, atha vā uṇhena abhitatto siro etesanti uṇhābhitattasirā, rajehi okiṇṇo siro etesanti rajokiṇṇasirā <pageBreak edition="V" number="2.0101" />, uṇhābhitattasirā ca rajokiṇṇasirā ca uṇhābhitattarajokiṇṇasirā, pubbapade uttarapadalopo, tesampi. <bold>Allahatthenā</bold>ti addahatthena, ayameva vā pāṭho.</paragraph>
    <paragraph line="186" number="247"> Yesu kaṃsapattādīsu mukhanimittaṃ paññāyati, sabbāni tāni kaṃsapattādīnipīti yojanā. <bold>Yattha katthacī</bold>ti yasmiṃ kasmiṃci ādāse vā udakapatte vāti sambandho. <bold>Sañchavi nu kho</bold>ti sañjātā chavi nu kho, ahaṃ jiṇṇo amhi nu kho, noti yojanā.</paragraph>
    <paragraph line="187"><bold>Mukhaṃ ālimpantī</bold>ti ettha kehi ālimpantīti āha ‘‘vippasannachavirāgakarehi mukhalepanehī’’ti. ‘‘Manosilāyā’’ti iminā manosilā eva <bold>manosilikā</bold>ti dasseti. <bold>Tānī</bold>ti lañchanāni. <bold>Haritālādīhipī</bold>ti pisaddena na kevalaṃ manosilikāya eva, atha kho haritālādīhipīti dasseti.</paragraph>
    <paragraph line="188" number="248"><bold>Na</bold><pageBreak edition="M" number="0.0452" /><bold>bhikkhave naccaṃ vā</bold>tiādīsu evaṃ vinicchayo veditabboti yojanā. <bold>Niccāpentassa vā</bold>ti parehi naccāpentassa vā. <bold>Sādhugīta</bold>nti sundaraṃ aniccatādipaṭisaṃyuttaṃ gītaṃ, sajjanānaṃ vā. Dantagītampi na vaṭṭatīti sambandho. <bold>Ya</bold>nti gītaṃ. <bold>Pubbabhāge</bold>ti gāyanato pubbabhāge. <bold>Gāyāpentassāpī</bold>ti parehi vā gāyāpentassāpi. <bold>Yaṃ panā</bold>ti kiriyāparāmasanaṃ. Yaṃ paharati, <bold>tattha</bold> paharaṇe anāpattīti yojanā. <bold>Sabba</bold>nti akhilaṃ naccagītavāditaṃ. <bold>Passato</bold>ti passantassa ca suṇantassa ca. Savanampi hi ekasesena vā sāmaññaniddesena vā passaneneva saṅgahitaṃ. <bold>Vihārato</bold>ti anaccaagītaavāditaṭṭhānavihārato. <bold>Vihāra</bold>nti naccagītavāditaṭṭhānavihāraṃ. <bold>Asanasālāyā</bold>ti gāme ṭhitāya asanasālāya.</paragraph>
    <paragraph line="189" number="249"><bold>Sarakiriya</bold>nti sarassa kiriyaṃ. Iminā <bold>sarakutti</bold>nti ettha sarassa karaṇaṃ sarakuttīti vacanatthaṃ dasseti. Aladdhaṃ samādhinti sambandho. <bold>Pacchimā janatā</bold>ti ettha samūhiṃ avayavaṃ vinā samūhassa avayavino abhāvā tāpaccayo svatthopi hotīti āha ‘‘pacchimo jano’’ti. <bold>Taṃ taṃ vatta</bold>nti suttantavattādiṃ taṃ taṃ vattaṃ. <bold>Akkharāni vināsetvā</bold>ti aññathā vattabbāni akkharāni aññathā vadanena ca dīghādīni rassādivadanena ca vināsetvā. <bold>Dhamme panā</bold>ti ettha saddo <bold>pana</bold> visesajotako. Gītato visesova veditabboti hi attho. <bold>Suttantavatta</bold>nti suttantassa uccāraṇaṃ vattaṃ. Eseva nayo ‘‘jātakavattaṃ gāthāvatta’’nti etthāpi. <bold>Ta</bold>nti vattaṃ. Yadi pana taṃ vināsetvā atidīghaṃ kātuṃ na vaṭṭati, evaṃ sati yathā suttantavattādīni honti, tathā kathaṃ dassetabbānīti āha ‘‘caturassena vattenā’’tiādi. Tattha <bold>caturassena</bold><pageBreak edition="V" number="2.0102" /><bold>vattenā</bold>ti paripuṇṇena uccāraṇavattena. <bold>Parimaṇḍalānī</bold>ti samantato maṇḍalāni bimbāni puṇṇānīti attho. ‘‘Sarena bhaṇita’’nti iminā <bold>sarabhañña</bold>nti ettha sarena bhaṇitabbanti sarabhaññanti vacanatthaṃ dasseti. Sarabhaññe kira atthīti sambandho <pageBreak edition="M" number="0.0453" />. <bold>Taraṅgavatthā</bold>dīnaṃ uccāraṇavidhānāni (vajira. ṭī. cūḷavagga 249; sārattha. ṭī. cūḷavagga 3.249; vi. vi. ṭī. cūḷavagga 2.248-9) etarahi natthi. <bold>Dvattiṃsavattānī</bold>ti ca saṅkhyāmattameva atthi, na saṅkhyeyyaṃ. Tasmā ṭīkāsu (sārattha. ṭī. cūḷavagga 3.249; vajira. ṭī. cūḷavagga. 249) ‘‘taraṅgavattādīnaṃ uccāraṇavidhānāni naṭṭhapayogānī’’ti vuttaṃ. <bold>Atthī</bold>ti saṃvijjanti. Ayañhi atthisaddo nipāto. <bold>Tesū</bold>ti dvattiṃsavattesu. <bold>Ya</bold>nti vattaṃ. Uccāraṇavidhānāni naṭṭhapayogānipi tesaṃ sabbesaṃ sāmaññalakkhaṇaṃ dassento āha ‘‘sabbesa’’ntiādi. Tattha <bold>sabbesa</bold>nti dvattiṃsavattānaṃ, lakkhaṇanti sambandho. ‘‘Avināsetvā’’ti vatvā tamevatthaṃ pākaṭaṃ karonto āha ‘‘vikāraṃ akatvā’’ti. Tattha <bold>vikārakaraṇaṃ</bold> nāma yattakāhi mattāhi akkharaṃ paripuṇṇaṃ hoti, tato adhikamattāyuttaṃ katvā kathanaṃ, tathā akatvā samaṇasāruppena caturassena nayena pavattanaṃyeva lakkhaṇanti attho.</paragraph>
    <paragraph line="190"><bold>Bāhiralomiṃ uṇṇi</bold>nti ettha ‘‘bāhiralomi’’nti padaṃ bhāvanapuṃsakanti āha ‘‘uṇṇalomāni bahi katvā’’ti. ‘‘Uṇṇapāvāra’’nti iminā <bold>uṇṇī</bold>ti ettha uttarapadalopaṃ dasseti. Atha vā pāvārapadena uṇṇā etassa atthīti <bold>uṇṇī</bold>ti katvā taddhitapaccayassa sarūpaṃ dasseti. ‘‘Tathā dhārentassa dukkaṭa’’nti vacanassa atthāpattinayaṃ dassento āha ‘‘lomāni anto katvā pārupituṃ vaṭṭatī’’ti.</paragraph>
    <paragraph line="191" number="251"><bold>Aṅgajātaṃ chindantassevā</bold>ti aṅgajātameva chindantassāti yojanā. Atha vā aṅgajātaṃ chindantassa thullaccayamevāti yojanā. Ahikīṭadaṭṭhādīsu nimittabhūtesu chindantassāti yojanā.</paragraph>
    <paragraph line="192" number="252"><bold>Uppannā hotī</bold>ti paṭilābhavasena uppannā hoti. Uppannabhāvaṃ pākaṭaṃ karonto āha ‘‘so’’tiādi. Tattha <bold>so</bold>ti rājagahako seṭṭhi, kīḷatīti sambandho. <bold>Tassā</bold>ti seṭṭhissa. Idaṃ padaṃ ‘‘jāle’’ti pade sāmyatthachaṭṭhī, ‘‘uppannā hotī’’ti pade sampadānaṃ. <bold>Ta</bold>nti candanagaṇṭhiṃ. <bold>Assā</bold>ti seṭṭhissa. Idaṃ padaṃ ‘‘purisā’’ti pade sāmyatthachaṭṭhī, ‘‘adaṃsū’’ti pade sampadānaṃ. <bold>Vikubbaniddhī</bold>ti vividhaṃ, vikāraṃ <pageBreak edition="M" number="0.0454" /> vā kubbanavasena pavattā iddhi (paṭi. ma. 3.12-16; visuddhi. 2.369-373). <bold>Adhiṭṭhāniddhī</bold>ti <pageBreak edition="V" number="2.0103" /> adhiṭṭhānavasena pavattā iddhi (paṭi. ma. 3.12-16; visuddhi. 2.369-373).</paragraph>
    <paragraph line="193">Gihī upanāmentīti sambandho. <bold>Byañjanaṃ katvā</bold>ti byañjanaṃ pakkhipanaṃ katvā. <bold>Ta</bold>nti suvaṇṇataṭṭikādiṃ. <bold>Āmasitumpī</bold>ti pisaddo pageva paṭiggaṇhitunti dasseti. <bold>Saṅghikaparibhogena vā</bold>ti <bold>vā</bold>saddo panasaddattho. Saṅghikaparibhogena panāti hi attho. <bold>Gihivikaṭāni vā</bold>ti <bold>vā</bold>saddo sampiṇḍanattho. Gihivikaṭāni bhājanānipi vaṭṭantīti hi attho. Kaṃsalohavaṭṭalohānaṃ sabhāgattā vuttaṃ ‘‘kaṃsa…pe… saṅgahito’’ti.</paragraph>
    <paragraph line="194" number="253"> ‘‘Likhitu’’nti etaṃ vuttanti yojanā. <bold>Pakatimaṇḍala</bold>nti ettha kiṃ makaradantamattampi acchinnamaṇḍalanti āha ‘‘makaradantacchinnakamaṇḍalamevā’’ti.</paragraph>
    <paragraph line="195" number="254"><bold>Paharitvā</bold>ti āvaṭṭanato aññamaññaṃ paharitvā. Tayo patte uparupari ṭhapetuṃ vaṭṭatīti sambandho. <bold>Bhūmiādhārako</bold> nāma bhūmiyā āsanno dantādīhi kato valayādhārako. <bold>Dāruādhārako</bold> nāma ekadārunā kato ādhārako. <bold>Daṇḍādhārako</bold> nāma catudaṇḍato paṭṭhāya bahūhi daṇḍehi kato ādhārako. <bold>Tatthā</bold>ti bhamakoṭisadisadāru ādhārakatidaṇḍakādhāresu. <bold>Gahetvā evā</bold>ti pattaṃ gahetvā eva, ekameva ṭhapetabbaṃ iti vuttanti yojanā.</paragraph>
    <paragraph line="196"><bold>Tatthevā</bold>ti miḍḍhanteyeva. <bold>Vitthiṇṇāyā</bold>ti vitthārāya. <bold>Bāhirapasse</bold>ti kuṭṭassa bāhirapasse. <bold>Katāyā</bold>ti kuṭṭassa thirabhāvatthaṃ katāya. <bold>Etthā</bold>ti paribhaṇḍante.</paragraph>
    <paragraph line="197">Yaṃ <pageBreak edition="M" number="0.0455" /> vatthaṃ pattharitvā patto ṭhapiyatīti vatthaṃ <bold>coḷakaṃ</bold> nāmāti yojanā. <bold>Tasmiṃ panā</bold>ti coḷake pana. <bold>Yatthā</bold>ti yassaṃ vālikāyaṃ. <bold>Na dussatī</bold>ti patto na dussati. <bold>Pattamāḷaka</bold>nti pattassa ṭhapanatthāya kataṃ aṭṭaṃ. <bold>Bhaṇḍakukkhaḷikā</bold>ti pattādibhaṇḍakānaṃ pakkhipanā ukkhaḷikā. <bold>Yattha katthacī</bold>ti bhittikhīlādike yasmiṃ kasmiṃci. <bold>Laggentassā</bold>ti pattaṃ thavikāya laggentassa. Nisīdanasayanatthaṃ vā kataṃ hotūti yojanā. <bold>Aññenā</bold>ti pattato aññena. <bold>Aṭṭakachannenā</bold>ti aṭṭapatirūpena, aṭṭakasadisenāti attho. <bold>Tatthā</bold>ti aṭṭakachannena ṭhapite mañcapīṭhe. Aṃse baddhiyati anenāti <bold>aṃsabaddho,</bold> soyeva <bold>aṃsabaddhako,</bold> tena laggetvāti sambandho. Chatte ṭhapetuṃ na vaṭṭatīti sambandho. Bhattena pūro <bold>bhattapūro,</bold> patto. Bandhitvā ṭhapite chatte vā aṭṭakaṃ katvā ṭhapite chatte vāti yojanā. Yo koci bhattapūropi tucchapattopīti sambandho.</paragraph>
    <paragraph line="198" number="255"><bold>Yassā</bold>ti <pageBreak edition="V" number="2.0104" /> bhikkhuno. Hatthe patto atthi, so eva bhikkhu <bold>pattahattho</bold> na hoti, apica kho pana hatthe vā piṭṭhipāde vā yattha katthaci sarīrāvayave pattasmiṃ satīti yojanā. Eseva nayo anantaravākyepi. Imehi vākyehi ‘‘pattahattho’’ti ca ‘‘kavāṭaṃ paṇāmetu’’nti ca upalakkhaṇamattamevāti dasseti. Sūciṃ vā avāpuritunti sambandho. <bold>Kuñcikāya vā</bold>ti <bold>vā</bold>saddo ‘‘sarīrāvayavenā’’ti padaṃ apekkhati.</paragraph>
    <paragraph line="199"><bold>Lābukaṭāha</bold>nti lambatīti <bold>lābu,</bold> lābuyā kaṭāhaṃ lābukaṭāhaṃ. ‘‘Tāvakālika’’nti iminā ekavārameva tena āmisaṃ gahetvā paribhuñjitvā chaḍḍetabbanti dasseti. <bold>Ghaṭikapāla</bold>nti bhājanakapālaṃ. <bold>Abhuṃ me</bold>ti avaḍḍhi mayhaṃ, uppajjitthāti attho. ‘‘Abhu me’’ti (ma. ni. aṭṭha. 2.149; ma. ni. ṭī. 2.149) vattabbe niggahitāgamavasena evaṃ vuttaṃ. <bold>Utrāsavacana</bold>nti utrāsena vacanakāraṇaṃ padaṃ. <bold>Dinnakamevā</bold>ti parehi dinnakameva āmisanti sambandho.</paragraph>
    <paragraph line="200"><bold>Cambetvā</bold>ti <pageBreak edition="M" number="0.0456" /> mukhena cambetvā. <bold>Apaviddhāmisānī</bold>ti chaḍḍitāni āmisāni. <bold>Etesū</bold>ti calakādīsu. <bold>Anucchiṭṭhaṃ suddhapatta</bold>nti natthi ucchiṭṭho etthāti <bold>anucchiṭṭho,</bold> suddhapatto, taṃ. <bold>Ucchiṭṭhahatthenā</bold>ti ucchiṭṭho ettha atthīti ucchiṭṭho, soyeva hattho ucchiṭṭhahattho, tena. Vāmahatthena āsiñcitvāti sambandho. <bold>Etthā</bold>ti suddhapatte. <bold>Ettāvatāpī</bold>ti ettakena ekaudakageṇḍusagahaṇamattenāpi. <bold>So</bold>ti suddhapatto. <bold>Hatthaṃ panā</bold>ti ucchiṭṭhahatthampi. Panasaddo hettha sampiṇḍanattho. Yaṃ aṭṭhiṃ vā yaṃ calakaṃ vāti yojanā. <bold>Tatthā</bold>ti macchamaṃsaphalādīsu. <bold>Ta</bold>nti aṭṭhicalakaṃ. <bold>Yaṃ panā</bold>ti aṭṭhicalakādiṃ pana, paṭikhāditukāmoti sambandho, puna khāditukāmoti attho. <bold>Tatthevā</bold>ti patte eva. <bold>Katvā</bold>ti ṭhapanaṃ katvā. Yaṃ kiñci aṭṭhikaṇṭakādinti sambandho.</paragraph>
    <paragraph line="201" number="256"><bold>Satthakaveṭhanaka</bold>nti satthakassa veṭhanakaraṇaṃ. Pipphalikaṃ vā daṇḍasatthakaṃ nāmāti yojanā. Pipphāleti etāyāti <bold>pipphali,</bold> sāyeva <bold>pipphalikaṃ. Aññampī</bold>ti pipphalikato aññampi. Yaṃkiñci daṇḍaṃ yojetvā katasatthakaṃ vā daṇḍasatthakaṃ nāmāti yojanā. Iminā daṇḍena yojitaṃ satthakaṃ <bold>daṇḍasatthaka</bold>nti vacanatthaṃ dasseti.</paragraph>
    <paragraph line="202"><bold>Malaggahitā</bold>ti ayamalaggahitā. <bold>Kiṇṇenā</bold>ti madirādibījena kiṇṇena. <bold>Tenā</bold>ti pāsāṇacuṇṇasaṅkhātena saritakena. <bold>Makkhetu</bold>nti sūciṃ makkhetuṃ. Makkhitamadhusitthakaṃ taṃ saritakaṃ paribhijjatīti <pageBreak edition="V" number="2.0105" /> yojanā. <bold>Madhusitthakapilotika</bold>nti madhusitthakena makkhitaṃ pilotikaṃ. <bold>Tatthā</bold>ti nisseṇiyaṃ. Yāya rajjuyā kathine bandhanti, sā rajju <bold>kathinarajju</bold> nāmāti yojanā. <bold>Tatthā</bold>ti dīghassa bhikkhuno pamāṇena kate kathine. <bold>Daṇḍake</bold>ti kathinadaṇḍakamhi. <bold>Tassā</bold>ti dīghassa bhikkhuno pamāṇena katassa kathinassa. <bold>Itarassa bhikkhuno</bold>ti dīghabhikkhuto itarassa rassabhikkhuno.</paragraph>
    <paragraph line="203">Daṇḍakathinapamāṇena katassa kaṭasārakassāti yojanā. ‘‘Duguṇakaraṇa’’nti iminā <bold>pidalaka</bold>nti duguṇakaraṇasaṅkhātassa kiriyāvisesassa <pageBreak edition="M" number="0.0457" /> nāmanti dasseti. <bold>Vinandhanarajju</bold>nti visesena nahiyati bandhiyati etāyāti vinandhanā, sāyeva rajju vinandhanarajju, tamevatthaṃ dassetuṃ vuttaṃ ‘‘vinandhituṃ rajju’’nti. <bold>Vinandhanasuttaka</bold>nti etthāpi eseva nayo. <bold>Tena suttakenā</bold>ti vinandhanasuttakena. <bold>Tatthā</bold>ti khuddakanisseṇiyaṃ kāci suttantarikāyoti sambandho. <bold>Pamāṇasaññākaraṇa</bold>nti suttantarikapamāṇassa saññākaraṇaṃ. Kāḷasuttena saññākaraṇaṃ viya haliddisuttena saññākaraṇanti yojanā. <bold>Aṅguliyā paṭiggaṇhantī</bold>ti ettha ‘‘paṭiggaṇhantī’’ti padassa ‘‘aṅguliyā’’ti karaṇasseva vuttattā kammassa avuttattā tassa kammaṃ dassetuṃ vuttaṃ ‘‘sūcimukha’’nti. <bold>Aṅgulikosaka</bold>nti aṅgulikañcukaṃ.</paragraph>
    <paragraph line="204" number="257"><bold>Pāticaṅkoṭakādi</bold>nti ettha <bold>pāti</bold> nāma paṭiggahasaṇṭhānena kato sūciādibhaṇḍaṭṭhapano bhājanaviseso. <bold>Ākiritvā</bold>ti pakkhipitvā. <bold>Odhunitvā</bold>ti papphoṭetvā. <bold>Ghanadaṇḍaka</bold>nti nirantaradaṇḍakaṃ. <bold>Antokatvā</bold>ti kathinassa antokatvā.</paragraph>
    <paragraph line="205" number="258"><bold>Vinandhitvā</bold>ti coḷakena vinandhitvā.</paragraph>
    <paragraph line="206" number="259"> Aparissāvanakasseva bhikkhunoti yojanā. Yo pana yācatīti sambandho. <bold>Majjhedaṇḍake</bold>ti daṇḍakassa majjhe. <bold>Udaka</bold>nti akappiyaudakaṃ. <bold>Ta</bold>nti udakaṃ. <bold>Ya</bold>nti parissāvanaṃ. Udakaṃ parisuddhaṃ hutvā savati gacchati pavattati anenāti <bold>parissāvanaṃ</bold>. Yaṃ udake ottharitvā ghaṭena udakaṃ gaṇhanti, taṃ <bold>ottharakaṃ</bold> nāmāti yojanā. Tamevatthaṃ vitthārento āha ‘‘taṃ hī’’tiādi. <bold>Ta</bold>nti parissāvanaṃ, bandhitvāti sambandho. <bold>Tesū</bold>ti catūsu khāṇukesu. <bold>Sabbapariyante</bold>ti sabbaparissāvanassa pariyante mocetvāti sambandho. <bold>Ottharitvā</bold>ti ogāhetvā. <bold>Cīvarakuṭikā</bold>ti cīvarena katā kuṭikā, sā makasānaṃ parittāṇatthaṃ katattā <bold>makasakuṭikā</bold>ti vuccati.</paragraph>
    <paragraph line="207" number="260"><bold>Semhādidosussannakāyā</bold>ti <pageBreak edition="V" number="2.0106" /> semhādidosehi ussannakāyā. <bold>Aggaḷatthambho</bold>ti kavāṭatthambho. <bold>Yatthā</bold>ti aggaḷatthambhe. <bold>Tatthā</bold>ti dvārabāhāya. <bold>Tatthā</bold>ti aggaḷapāsake. <bold>Dhūmo nikkhamati etenā</bold>ti <bold>dhūmanetto,</bold> chiddo. Tena vuttaṃ ‘‘dhūmanikkhamanachidda’’nti <pageBreak edition="M" number="0.0458" />. ‘‘Gandhehī’’ti iminā ‘‘vāsetu’’nti padassa karaṇaṃ dasseti. ‘‘Udakaṭṭhapanaṭṭhāna’’nti iminā <bold>udakaṭṭhāna</bold>nti ettha udakassa ṭhapanaṃ ṭhānaṃ udakaṭṭhānanti majjhepadalopasamāsaṃ dasseti. <bold>Tatthā</bold>ti udakaṭṭhāne. <bold>Koṭṭhako</bold>ti ettha na yattha katthaci, yassa kassaci vā koṭṭhako hoti, api ca kho pana dvāre eva, dvārasseva vā koṭṭhakoti āha ‘‘dvārakoṭṭhako’’ti.</paragraph>
    <paragraph line="208" number="261"><bold>Parikamma</bold>nti piṭṭhiādiparikammaṃ. Paṭicchādiyati imāyāti <bold>paṭicchādi,</bold> vatthameva paṭicchādi <bold>vatthapaṭicchādi. Udakaṃ na hotī</bold>ti ettha pānodakaṃ nivattento āha ‘‘nhānodakaṃ na hotī’’ti.</paragraph>
    <paragraph line="209" number="262"> Paṇṇikānaṃ tulaṃ viya udakaubbāhanakatulanti yojanā. <bold>Dīghavarattādīhī</bold>tiādisaddena rajju ādayo saṅgaṇhāti. <bold>Arahatthaghaṭiyantaṃ</bold> nāma cakkasaṇṭhānaṃ anekāraṃ are are ghaṭāni bandhitvā ekena vā dvīhi vā paribbhamiyamānaṃ yantaṃ. Arasaṅkhātesu hatthesu ghaṭā bandhitabbā etthāti <bold>arahatthaghaṭi,</bold> tameva yantaṃ arahatthaghaṭiyantaṃ. <bold>Cammabhājana</bold>nti cammamayaṃ bhājanaṃ. <bold>Aparikkhittā hotī</bold>ti candanikā apākārā hoti. Udakapuñjanaṃ vaṭṭatīti sambandho. <bold>Tasmi</bold>nti udakapuñjane. ‘‘Udakapuñjanī’’tipi pāṭho. Evaṃ sati tāya udakapuñjaniyāti attho. <bold>Paccuddharitu</bold>nti apanetuṃ.</paragraph>
    <paragraph line="210" number="263"> Ā samantato viddhaṃ pakkhapāsakametthāti <bold>āviddhapakkhapāsakaṃ. Maṇḍale</bold>ti kaṇṇikamaṇḍalamhi. Kataṃ kūṭañca chadanañca etthāti <bold>katakūṭacchadanaṃ,</bold> jantāgharaṃ, tassa. <bold>Eta</bold>nti ‘‘nillekhajantāghara’’nti etaṃ nāmaṃ. ‘‘Cattāro māse’’ti iminā <bold>‘‘catumāsa’’</bold>nti digusamāsassa vākyaṃ dasseti.</paragraph>
    <paragraph line="211" number="264"><bold>Namataka</bold>nti ettha heṭṭhā vuttanamatakato (cūḷava. aṭṭha. 256) visesaṃ dassento āha ‘‘eḷakalomehī’’tiādi. <bold>Avāyima</bold>nti vāyitvā na kataṃ. <bold>Cammakhaṇḍaparihārenā</bold>ti cammakhaṇḍaṃ viya adhiṭṭhānavikappanaapanayanena, paribhuñjitabbanti attho. <bold>Peḷāyā</bold>ti aṭṭhaṃsādiākārena katāya <pageBreak edition="M" number="0.0459" /> mañjūsāya. <bold>Eta</bold>nti ‘‘āsittakūpadhāna’’nti etaṃ nāmaṃ. <bold>Dārumayāpī</bold>ti pisaddo na tambaloharajatamayā evāti dasseti. <bold>Etthevā</bold>ti maḷorikāyameva. <bold>Ādhārakasaṅkhepagamanato</bold>ti <pageBreak edition="V" number="2.0107" /> ādhārake saṅkhepaṃ gamanato. <bold>Hī</bold>ti saccaṃ, yasmā vā. Pubbe pattarakkhanatthaṃ ādhārako anuññāto, idāni bhuñjanatthanti daṭṭhabbaṃ. Eko bhikkhu gacchatīti sambandho. <bold>Sesaka</bold>nti gahetabbaphalapūvehi sesakaṃ. <bold>Tasmiṃ khaṇe</bold>ti tasmiṃ bhuñjanakkhaṇe.</paragraph>
    <paragraph line="212" number="265"><bold>Ekekenapi aṅgenā</bold>ti pisaddo sambhāvanattho, tato pana adhikehi aṅgehi pagevāti hi attho. Samannāgatassa upāsakassa nikkujjitunti sambandho. <bold>Tassā</bold>ti upāsakassa. <bold>Na gahetabbo</bold>ti saṅghena na gahetabbo. Asukassa upāsakassāti sambandho. <bold>Ukkujjanakāle</bold>ti pattassa ukkujjanakāle. <bold>Yācāpetvā</bold>ti pattanikujjitena upāsakena yācāpetvā. <bold>Hatthapāsa</bold>nti saṅghassa hatthapāsaṃ.</paragraph>
    <paragraph line="213" number="268"><bold>Purakkhatvā</bold>ti ettha purasaddassa aggatthabhāvañca karasaddassa khādesabhāvañca dassento āha ‘‘aggato katvā’’ti. <bold>So</bold>ti bodhirājakumāro, santharīti sambandho. <bold>Lacchāmī</bold>ti labhissāmi, esa bodhirājakumāro puttalābhāya abhabboti yojanā. Akkamane dosaṃ dassento āha ‘‘yadī’’tiādi. <bold>Pacchā</bold>ti akkamanato pacchā. <bold>Aya</bold>nti bhagavā. <bold>Ida</bold>nti kāraṇaṃ. <bold>Tāvā</bold>ti sikkhāpadapaññattito, sikkhāpadapaññattiyā vā paṭhamaṃ. <bold>Paribhavato</bold>ti gihīnaṃ paribhavato.</paragraph>
    <paragraph line="214"><bold>Maṅgalatthāyā</bold>ti arogādikassa maṅgalassa atthāya. <bold>Dhotapādaka</bold>nti ettha dhotehi pādehi akkamanaṭṭhāne attharitaṃ dhotapādakanti vacanatthaṃ dassento āha ‘‘dhotapādakaṃ nāmā’’tiādi. Tattha ‘‘paccattharaṇaṃ atthata’’nti iminā ‘‘dhotapādaka’’nti ettha ṇikapaccayassa attharitatthe pavattabhāvaṃ dasseti.</paragraph>
    <paragraph line="215" number="269"><bold>Padumakaṇṇikākāra</bold>nti padumakaṇṇikasaṇṭhānaṃ. Kataṃ pādaghaṃsanaṃ <bold>katakaṃ</bold> nāmāti yojanā. <bold>Ta</bold>nti katakaṃ, paṭikkhittamevāti sambandho. Potthakesu taṃsaddo galitoti daṭṭhabbo. <bold>Bāhullikānuyogattā</bold>ti <pageBreak edition="M" number="0.0460" /> paccayabahulabhāvāya anuyogattā. <bold>Pāsāṇapheṇakopī</bold>ti pāsāṇaabbudampi. <bold>Bījanī</bold>ti caturassabījanī. <bold>Ta</bold>nti vidhūpanaṃ, kataṃ hotūti sambandho. Idhāpi taṃsaddo galito. Veḷudantavilīvehi vā morapiñchehi vā cammavikatīhi vā kataṃ hotūti yojanā. Sabbaṃ vidhūpananti sambandho. Pāḷiyaṃ <bold>tālavaṇṭa</bold>nti saha vaṇṭena kataṃ tālaṃ tālavaṇṭaṃ, tālasaddena taṃmayā maṇḍalabījanī gahetabbā vikārīvikārabhāvena sambandhattā. <bold>Makasabījanī</bold>ti <pageBreak edition="V" number="2.0108" /> makasānaṃ palāyanakabījanī, dantamayavisāṇamayadaṇḍakāpi makasabījanī vaṭṭatīti yojanā. ‘‘Vākamayabījaniyā’’ti padaṃ ‘‘saṅgahitā’’ti pade ādhāro, karaṇaṃ vā.</paragraph>
    <paragraph line="216" number="270"><bold>Yassā</bold>ti bhikkhussa cakkhuṃ vā dubbalaṃ hotīti yojanā. <bold>Añño</bold>ti kāyaḍāhādīhi ābādhehi añño, koci ābādho vā uppajjatīti yojanā. ‘‘Vasse panā’’ti padaṃ ‘‘cīvaraguttattha’’nti pade eva sambandhitabbaṃ. <bold>Cīvaraguttattha</bold>nti cīvarassa vassatemanato guttatthaṃ, vāḷamigacorabhayesu santesūti sambandho. Tālapaṇṇādinā ekena paṇṇena kataṃ chattaṃ <bold>ekapaṇṇacchattaṃ. Sabbatthevā</bold>ti sabbesu eva gāmāraññesu.</paragraph>
    <paragraph line="217">‘‘Asi assā’’ti iminā <bold>asissā</bold>ti padassa anavakāsavidhiṃ dasseti. <bold>Asī</bold>ti khaggo. <bold>Assā</bold>ti corassa, asīti sambandho. <bold>Vijjotalatī</bold>ti ettha alapaccayo rūpasiddhimattovāti āha ‘‘vijjotatī’’ti. ‘‘Catuhatthoyevā’’ti iminā pamāṇayuttoti padassa atthaṃ dasseti. <bold>Tato</bold>ti catuhatthato. <bold>Sabbesa</bold>nti gilānāgilānānaṃ. ‘‘Sakkā panā’’ti padaṃ ‘‘na vaṭṭatī’’ti pade kattā, ‘‘dātabbā’’ti pade kammaṃ. Sammannitvāva dātabbā, na vinā sammutiyāti adhippāyo.</paragraph>
    <paragraph line="218" number="273"><bold>Āgata</bold>nti udariyato nikkhamitvā āgataṃ. <bold>Uggāra</bold>nti galato uggāraṃ bhojananti sambandho. <bold>Sandhāretvā</bold>ti patiṭṭhāpetvā. Asandhāritameva hutvāti sambandho.</paragraph>
    <paragraph line="219"><bold>Ya</bold>nti <pageBreak edition="M" number="0.0461" /> khādanīyabhojanīyaṃ, patitanti sambandho. <bold>Ta</bold>nti khādanīyabhojanīyaṃ, gahetvā paribhuñjitunti sambandho. <bold>Ida</bold>nti vacanaṃ.</paragraph>
    <paragraph line="220" number="274"><bold>Kubbaṃ karissāmī</bold>ti ettha kariyati uccāriyatīti kubbanti vutte saddoti āha ‘‘saddaṃ karissāmī’’ti. <bold>Sadda</bold>nti ‘‘ayaṃ maṃ bhikkhu vippakarotī’’ti uccāsaddaṃ. <bold>Nakhādīhī</bold>tiādisaddena mukhakuṭṭe saṅgaṇhāti. <bold>Anurakkhanattha</bold>nti anudayena pālanatthaṃ. <bold>Nakhacchedananti</bold> nakhaṃ chindati anenāti nakhacchedanaṃ, satthakādi. Vīsatimaṭṭhanti ettha vīsatiyā nakhānaṃ maṭṭhaṃ vīsatimaṭṭhanti dassento āha ‘‘vīsatipi nakhe’’tiādi. <bold>Likhitamaṭṭhe</bold>ti likhite hutvā maṭṭhe. <bold>Kārāpentī</bold>ti nahāpite kārāpenti. <bold>Nakhato</bold>ti nakhato vā nakhantarato vā. <bold>Apakaḍḍhitu</bold>nti kaḍḍhitvā apanetuṃ.</paragraph>
    <paragraph line="221" number="275"><bold>Khurakosaka</bold>nti <pageBreak edition="V" number="2.0109" /> khurassa ṭhapanakaṃ. <bold>Kattariyā</bold>ti kantiyati chindiyati imāyāti kattari, ayomayo eko upakaraṇaviseso, tāya. ‘‘Chedāpentī’’ti iminā <bold>kappāpentī</bold>ti ettha kappasaddassa vidhyatthaṃ adhippāyena dasseti. <bold>Massuṃ vaḍḍhāpentī</bold>ti ettha massuṃ vaḍḍhetvā ruhāpentīti atthaṃ paṭikkhipanto āha ‘‘massuṃ dīghaṃ kārāpentī’’ti. <bold>Eḷakamassū</bold>ti eḷakassa viya massūti eḷakamassu. ‘‘Golomika’’nti vuccatīti sambandho. ‘‘Catukoṇa’’nti iminā <bold>caturassa</bold>nti ettha aṃsasaddo koṇatthoti dasseti. Caturassanti ettha hi ‘‘caturaṃsa’’nti vattabbe niggahitassa lopaṃ katvā parassa sakārassa dvebhāvaṃ katvā ‘‘caturassa’’nti vuttaṃ. <bold>Lomasaṃharaṇa</bold>nti lomānaṃ apanayanaṃ. <bold>Lomarājiṭṭhapana</bold>nti lomalekhāṭhapanaṃ. <bold>Sabbatthā</bold>ti sabbesu, massukappanādīsūti sambandho. <bold>Gaṇḍavaṇarudhiābādhapaccayā</bold>ti gaṇḍo ca vaṇo ca rudhi ca gaṇḍavaṇarudhayo, teyeva ābādhā gaṇḍavaṇarudhiābādhā, tesaṃ paccayā. <bold>Vaṇo</bold>ti mahanto vaṇo. <bold>Rudhī</bold>ti khuddako vaṇo. <bold>Sakkharādīhī</bold>ti sakkharamadhusitthakehi. <bold>Saṇḍāso</bold>ti suṭṭhu lomaṃ ḍaṃsatīti saṇḍāso. <bold>Ya</bold>nti lomaṃ, ṭhitanti sambandho. Kattha ṭhitanti āha ‘‘bhamukāya vā’’tiādi. Kiṃ hutvā ṭhitanti <pageBreak edition="M" number="0.0462" /> āha – ‘‘uggantvā vibhacchaṃ ṭhita’’nti, vibhacchaṃ hutvā ṭhitanti yojanā. Visesena sobhaṇaṃ bhakkhatīti <bold>vibhaccho,</bold> asobhaṇo. ‘‘Vigaccha’’ntipi pāṭho, virūpaṃ gacchati, gamayatīti vā <bold>vigaccho</bold>. Tattha purimapāṭhoyeva mūlapāṭhoti daṭṭhabboti. Palitaṃ vā apalitaṃ vā tādisaṃ lomanti yojanā.</paragraph>
    <paragraph line="222" number="277"><bold>Kaṃsapattharikā</bold>ti ettha kaṃsaāpaṇe pattharanti pasārentīti kaṃsapattharikāti vutte kaṃsabhaṇḍavāṇijā gahetabbāti āha ‘‘kaṃsabhaṇḍavāṇijā’’ti. Vāsidaṇḍādīnaṃ apātanatthaṃ bandhati anena lohenāti <bold>bandhanaṃ,</bold> tameva mattaṃ appanti bandhanamattaṃ.</paragraph>
    <paragraph line="223" number="278"><bold>Nikkhamantenā</bold>ti ārāmato nikkhamantena. <bold>Yatthā</bold>ti yasmiṃ ṭhāne. ‘‘Saritvā’’ti iminā asaritvā piṇḍāya caritabbanti dasseti. <bold>Bahurajjuka</bold>nti bahū rajjuyo etassāti bahurajjukaṃ. Iminā kalāpena bahurajjūnaṃ samūhena kattabbanti <bold>kalāpuka</bold>nti vacanatthaṃ dasseti, ikārassukāro. <bold>Deḍḍubhaka</bold>nti ettha deḍḍubhasaddena tassa sīsaṃ gahetabbaṃ ekadesūpacārena, deḍḍubhaṃ viyāti deḍḍubhakaṃ, sadisatthe kapaccayo hoti. Tena vuttaṃ ‘‘udakasappasīsasadisa’’nti. ‘‘Murajavaṭṭisaṇṭhāna’’nti iminā murajasaddena murajavaṭṭi gahetabbā tassa vikārattā, tena sadisaṃ <bold>muraja</bold>nti vacanatthaṃ dasseti. <bold>Veṭhetvā</bold>ti bahurajjuke ekato veṭhetvā. <bold>Maddavīṇa</bold>saddo pāmaṅgapariyāyo. Maddavīṇaṃ viyāti <bold>maddavīṇaṃ</bold>. Tena vuttaṃ ‘‘pāmaṅgasaṇṭhāna’’nti. ‘‘Pageva bahūnī’’ti iminā ‘‘ekampī’’ti ettha pisaddassa sambhāvanatthaṃ dasseti. <bold>Macchakaṇṭakavāyimā</bold>ti macchakaṇṭakaṃ <pageBreak edition="V" number="2.0110" /> viya dassetvā vāyimā. <bold>Kuñjaracchikādibhedā</bold>ti vāraṇaacchikādibhedā. Vāraṇo hi kuṃ bhūmiṃ jarāpetīti <bold>kuñjaro</bold>ti (vi. va. aṭṭha. 31; a. ni. ṭī. 1.1.2) ca kuñje nikuñje ramatīti <bold>kuñjaro</bold>ti ca vuccati. Tassa acchi viyāti <bold>kuñjaracchikaṃ,</bold> taṃ ādi yesaṃ tānīti kuñjaracchikādīni, tesaṃ bhedāti <bold>kuñjaracchikādibhedā</bold>. Ādisaddena goṇacchikādayo saṅgaṇhāti. ‘‘Kuñcikākosakasaṇṭhāna’’nti iminā sūkarassa antaṃ viya <pageBreak edition="M" number="0.0463" /><bold>sūkarantaka</bold>nti atthaṃ dasseti. Sūkarassa hi antaṃ kuñcikākosakaṃ viya majjhe susiro hoti. <bold>Sūkarantakaṃ anulometī</bold>ti sūkarantakena anulometi. <bold>Dasāsuyevā</bold>ti kāyabandhanassa antesuyeva. <bold>Etthā</bold>ti dasāsu. ‘‘Catunnaṃ upari na vaṭṭatī’’ti iminā murajadasā tato upari vaṭṭatīti dasseti. <bold>Veṭhetvā</bold>ti rajjuṃ vatthena veṭhetvā. <bold>Muddikasaṇṭhānenā</bold>ti varakasīsasaṇṭhānena. <bold>Evaṃ sibbitā</bold>ti evaṃ sibbiyamānā. <bold>Hī</bold>ti phalajotako. <bold>Pāsanto</bold>ti pāsakoṭi.</paragraph>
    <paragraph line="224" number="280"> Olambakaṃ katvā nivatthaṃ <bold>hatthisoṇḍakaṃ</bold> nāmāti yojanā. <bold>Coḷikaitthīna</bold>nti coḷaraṭṭhe nivāsīnaṃ itthīnaṃ. Hatthiyā soṇḍo viya hatthisoṇḍakaṃ nivatthaṃ. Macchavālaṃ viyāti <bold>macchavālakaṃ</bold>. Cattāro kaṇṇā etassa nivatthassāti <bold>catukaṇṇakaṃ</bold>. Tālavaṇṭaṃ viyāti <bold>tālavaṇṭakaṃ</bold>. Sataṃ valino etassa nivatthassāti <bold>satavalikaṃ</bold>. ‘‘Anekakkhattu’’nti iminā ‘‘satavalika’’nti ettha satasaddassa anekatthavācakataṃ dasseti. ‘‘Vāmadakkhiṇapassesu vā’’ti iminā purimanivatthaṃ kaṭito paṭṭhāya heṭṭhā nivatthaṃ nāmāti dasseti.</paragraph>
    <paragraph line="225">Saṃvallitvā nivatthaṃ <bold>saṃvalliyaṃ</bold>. Mallo ca kammakāro ca <bold>mallakammakārā,</bold> te ādayo yesaṃ teti mallakammakārādayo. Ādisaddena dhuttādayo saṅgaṇhāti. Yampi nivatthaṃ nivāsenti, sabbaṃ taṃ nivatthaṃ na vaṭṭatīti yojanā. Ekaṃ vā koṇanti sambandho. <bold>Koṇe</bold>ti antaravāsakassa koṇe. ‘‘Tathā’’ti iminā ‘‘ekaṃ vā dve vā koṇe ukkhipitvā antaravāsakassa upari laggentī’’ti atthaṃ atidisati. Antokāsāvassa dassetvāti sambandho. Dve nivāsentena agilānenāti yojanā. <bold>Saguṇa</bold>nti antokāsāvena bahikāsāvaṃ samānaguṇaṃ katvā. <bold>Itī</bold>tiādi nigamanaṃ. <bold>Yañcā</bold>ti yaṃ nivatthañca. <bold>Idhā</bold>ti khuddakavatthukkhandhake. Yañca sekhiyavaṇṇanāyaṃ (pāci. aṭṭha. 576 ādayo) paṭikkhittanti sambandho. Sabbaṃ taṃ nivatthanti yojanā. Nibbikāraṃ katvāti sambandho. <bold>Ubho</bold><pageBreak edition="M" number="0.0464" /><bold>kaṇṇe</bold>ti heṭṭhā ṭhite ubho kaṇṇe upari ca ṭhite ubho kaṇṇe. <bold>Ta</bold>nti parimaṇḍalapārupanaṃ.</paragraph>
    <paragraph line="226"><bold>Tatthā</bold>ti ‘‘gihipāruta’’nti vacane yaṃkiñci aññathāpārutaṃ atthīti sambandho. <bold>Tasmā</bold>ti yasmā <pageBreak edition="V" number="2.0111" /> gihipārutaṃ nāma, tasmā, parimaṇḍalaṃ pārupitabbanti sambandho. ‘‘Yathā pārupanti, yathā ca ṭhapentī’’tiādinā yojanā kātabbā. <bold>Tassevā</bold>ti dīghasāṭakasseva. <bold>Tassevā</bold>ti sāṭakasseva. <bold>Pāḷikārako</bold>ti pāḷiṃ gaṇhantaṃ vā vācentaṃ vā kārako. <bold>Tathā</bold>ti yathā pārupanti, tathā.</paragraph>
    <paragraph line="227" number="281"> Kuhiñci ṭhānaṃ gacchato raññoti yojanā. ‘‘Parikkhārabhaṇḍavahanamanussā’’ti iminā te manussā muṇḍaṃ sīsaṃ coḷakena veṭhentīti <bold>muṇḍaveṭhino</bold> nāmāti dasseti. <bold>Adhippāyo</bold>ti ujjhāyantānaṃ manussānamadhippāyo. <bold>Antarākāja</bold>nti ettha antarāsaddo majjhatthavācakoti āha ‘‘majjhe’’ti. ‘‘Laggetvā’’tiādinā kājassa antare laggetvā vahitabbaṃ antarākājanti vacanatthaṃ dasseti.</paragraph>
    <paragraph line="228" number="282"> ‘‘Cakkhūnaṃ hita’’nti iminā <bold>acakkhussa</bold>nti ettha ssapaccayo cakkhusaddato hitatthe hotīti dasseti. <bold>Pamāṇaṅgulenā</bold>ti vaḍḍhakīnaṃ pamāṇayuttena aṅgulena.</paragraph>
    <paragraph line="229" number="283"> ‘‘Tiṇavanādīsū’’ti iminā <bold>dāyaṃ ālimpentī</bold>ti ettha dāyasaddo vanavācakoti dasseti. ‘‘Aggiṃ dentī’’ti iminā āpubbo lipidhātu upasaggavasena aggidānatthoti dasseti. <bold>Paritta</bold>nti ettha samantato tāyati anenāti parittanti dassento āha ‘‘appaharitakaraṇena vā parikhākhaṇena vā parittāṇa’’nti. <bold>Etthā</bold>ti parittakaraṇe. <bold>Dātuṃ labbhatī</bold>ti sayaṃ dātuṃ labbhati. <bold>Haritu</bold>nti apanetuṃ. Pattaṃ vā apattaṃ vā agginti sambandho. <bold>Tathā</bold>ti aggidānādinā ākārena. Udakena nibbāpentena bhikkhunāti sambandho.</paragraph>
    <paragraph line="230" number="284"><bold>Sati</bold><pageBreak edition="M" number="0.0465" /><bold>karaṇīye</bold>ti ettha karaṇīyasaddo kiccapariyāyoti āha ‘‘sukkhakaṭṭhādiggahaṇakicce’’ti. ‘‘Sukkhakaṭṭhādiggahaṇa’’ iti padena kiccasarūpaṃ dasseti. ‘‘Purisappamāṇa’’nti iminā <bold>porisiya</bold>nti ettha ṇiyapaccayo pamāṇatthe hotīti dasseti. Purisappamāṇaṃ nāma upari bāhudvayatatassa purisassa pamāṇaṃ. Disvā vā hutvā vā disvāti yojanā. <bold>Atiuccampī</bold>ti pisaddo sambhāvanattho. Nīcaṃ pana rukkhaṃ pagevāti hi attho.</paragraph>
    <paragraph line="231" number="285"><bold>Kalyāṇavākkaraṇā</bold>ti ettha kariyati uccāriyatīti <bold>karaṇo,</bold> saddo, vācāyeva karaṇo <bold>vākkaraṇo,</bold> kalyāṇo vākkaraṇo etesanti kalyāṇavākkaraṇāti dassento āha ‘‘madhurasaddā’’ti. <bold>Vedaṃ viyā</bold>ti sutiṃ viya. <bold>Vācanāmagga</bold>nti vācanāya upāyaṃ. <bold>Sakā</bold>ti sammāsambuddhasaṅkhātassa <pageBreak edition="V" number="2.0112" /> sassa attano esā sakā. Tena vuttaṃ ‘‘sammāsambuddhenā’’ti. Sammāsambuddhena hi māgadhaniruttiyā eva dhammo bhāsito, tasmā sā māgadhanirutti sakā nāmāti vuccati. <bold>Niruttī</bold>ti atthaṃ nīharitvā vuccate imāya saddapaññattiyāti nirutti, vacadhātussa vakārassa ukāro, sabbavohāro labbhati. Idha pana ‘‘sakāyā’’ti vuttattā māgadhavohāro eva. Tena vuttaṃ ‘‘māgadhavohāro’’ti. ‘‘Sabhāvaniruttī’’tipi pāṭho. Evañhi sati sabbasattānaṃ sabhāvena pavattā mūlabhāsābhūtā māgadhaniruttiyeva.</paragraph>
    <paragraph line="232" number="286"> Lokāyataṃ nāma titthiyasatthanti sambandho. <bold>Imināva kāraṇenā</bold>ti ‘‘seto kāko, kasmā? Aṭṭhīnaṃ setattā. Ratto bako, kasmā? Lohitassa rattattā’’ iti (ma. ni. aṭṭha. 2.223; saṃ. ni. aṭṭha. 3.5.1080; a. ni. 10.69-70) iminā eva kāraṇena.</paragraph>
    <paragraph line="233" number="288"><bold>Antarā</bold><pageBreak edition="M" number="0.0466" /><bold>ahosī</bold>ti ettha antarasaddo byavadhānatthoti āha ‘‘antaritā ahosi paṭicchannā’’ti. Tena saddena dhammakathā byavadhānā ahosīti attho.</paragraph>
    <paragraph line="234" number="289"><bold>Ābādhappaccayā</bold>ti ettha ābādhassa bhesajjasaṅkhāto paccayo ābādhapaccayoti dassento āha ‘‘yassā’’tiādi. Iminā ābādhoyeva paccayo ābādhapaccayoti atthaṃ paṭikkhipati.</paragraph>
    <paragraph line="235" number="293"> Dukkaṭavatthu nāma akappiyavohārādinā mālāvaccharopanādi, pācittiyavatthu nāma mālāvaccharopanādiatthāya pathavīkhaṇanādi. <bold>Paharaṇī</bold>ti paharati imāyāti paharaṇī. <bold>Eta</bold>nti ‘‘paharaṇī’’ti etaṃ nāmaṃ. Yassa kassaci āvudhasaṅkhātassa lohabhaṇḍassāti sambandho. <bold>Ta</bold>nti āvudhasaṅkhātaṃ lohabhaṇḍaṃ. <bold>Vuttamevā</bold>ti ‘‘katakaṃ nāma padumakaṇṇikākāra’’ntiādinā (cūḷava. aṭṭha. 269) vuttameva. <bold>Dhaniyassevā</bold>ti dhaniyassa eva. Aññesañhi katāya sabbamattikāmayakuṭiyā apākaṭattā vuttaṃ ‘‘dhaniyassevā’’ti. Atha vā dhaniyassa sabbamattikāmayakuṭi ivāti yojanā. <bold>Sabbatthā</bold>ti sabbasmiṃ khuddakavatthukkhandhake.</paragraph>
    <centered line="236">Iti khuddakavatthukkhandhakavaṇṇanāya yojanā samattā.</centered>
    <title line="237">6. Senāsanakkhandhakaṃ</title>
    <subhead line="238">Vihārānujānanakathā</subhead>
    <paragraph line="239" number="294"> Senāsanakkhandhake <pageBreak edition="V" number="2.0113" /><bold>apaññattaṃ hotī</bold>ti ettha na ñapadhātu hoti, apica ñādhātuyeva, so ca kho anujānanatthoti āha ‘‘ananuññātaṃ hotī’’ti. Iminā ñādhātussa avabodhanādayo atthe nivatteti, anujānanatthaṃyeva dasseti. Aḍḍhayogādīnaṃ visuṃ gahitattā vihārasaddena pārisesato avasesāvāsova gahetabboti āha ‘‘aḍḍhayogādimuttako avasesāvāso’’ti. <bold>Suvaṇṇavaṅkageha</bold>nti suvaṇṇavaṅkachadanena chāditaṃ gehaṃ. <bold>Iṭṭhakāguhā</bold>ti iṭṭhakāya <pageBreak edition="M" number="0.0467" /> katā guhā. Eseva nayo sesesupi. <bold>Āgatassa ca anāgatassa cā</bold>ti ettha casaddena dvandavākyaṃ dasseti. Āgacchatīti <bold>āgato,</bold> na āgato <bold>anāgato,</bold> saṅgho. Āgato ca anāgato ca <bold>āgatānāgato,</bold> samāhāradvando puṃliṅgo, tassa. ‘‘Appaṭihatacārassā’’ti iminā catūsu disāsu appaṭihatacāro <bold>cātuddiso</bold>ti vacanatthaṃ dasseti.</paragraph>
    <paragraph line="240" number="295"> Anumodanagāthāsu evaṃ vinicchayo veditabboti yojanā. <bold>Utuvisabhāgavasenā</bold>ti sītauṇhānaṃ utūnaṃ visabhāgavasena. <bold>Saṃphusitakavāto</bold>ti saha udakabindunā āgato vāto. Ettha hi saṃsaddo sahattho, phusitasaddo udakabinduvācako. <bold>Ujukameghavuṭṭhiyo evā</bold>ti vātena apaharitattā ujukaṃ patitā meghavuṭṭhiyo eva. Pāḷiyaṃ <bold>tato</bold>ti ettha topaccayo paccattatthe vattati. So vihāroti hi attho. <bold>Vāḷamigāni cā</bold>ti vāḷamige ca. Liṅgavipallāso hesa. <bold>Etāni sabbānī</bold>ti ‘‘sīta’’ntiādīni sabbāni satta padāni. <bold>Yojetabbānī</bold>ti so vihāro sītaṃ paṭihanati…pe… vuṭṭhiyo paṭihanatīti yojetabbānīti attho.</paragraph>
    <paragraph line="241">‘‘Vihārenā’’ti iminā pāḷiyaṃ <bold>tato</bold>ti ettha topaccayo kattutthe hotīti dasseti, tena vihārenāti attho. <bold>Paṭihaññatī</bold>ti paṭihanīyati. <bold>Sukhattha</bold>nti ettha uttarapadalopoti āha ‘‘sukhavihārattha’’nti. ‘‘Leṇatthañca sukhatthañcā’’ti padadvayaṃ ‘‘hotī’’ti pāṭhasesena yojetabbaṃ. Vihāradānaṃ leṇatthañca sukhatthañca hotīti hi attho. <bold>Ida</bold>nti ayaṃ adhippāyo. <bold>Vutta</bold>nti vutto. Vihāradānaṃ sukhatthañca hotīti yojanā. Jhāyituṃ vipassituñca yaṃ sukhaṃ atthīti sambandho. <bold>Tadattha</bold>nti tassa sukhassa atthāya. <bold>Parapadenapī</bold>ti ‘‘jhāyituñca vipassitu’’nti padadvayato <pageBreak edition="V" number="2.0114" /> paraṃ ṭhitena ‘‘vihāradāna’’nti padenapi. <bold>Idhā</bold>ti imasmiṃ vihāre. <bold>Vihāradāna</bold>nti vihārassa dānaṃ, dātabbavihāraṃ vā, vaṇṇitanti sambandho. <bold>Vutta</bold>nti saṃyuttanikāye vuttaṃ. Sādhakapāḷiyaṃ yo upassayaṃ dadāti, so ca <bold>sabbadado</bold> sabbesaṃ balādīnaṃ <pageBreak edition="M" number="0.0468" /> dado hotīti yojanā. <bold>So cā</bold>ti ettha casaddo avadhāraṇattho. So evāti hi attho.</paragraph>
    <paragraph line="242">‘‘Vihāre’’ti iminā <bold>vāsayetthā</bold>ti ettha etasaddassa visayaṃ dasseti. <bold>Vāsaye</bold>ti vāseyya. <bold>Tesaṃ annañcā</bold>ti ettha ‘‘tesa’’nti padaṃ ‘‘anucchaviya’’nti pāṭhasesena yojetabbanti dassento āha ‘‘tesaṃ anucchaviya’’nti. Tattha anucchaviyaṃ annañca anucchaviyāni vatthāni cāti yojanā. Atha vā <bold>tesa</bold>nti bhummatthe sampadānavacananti dassento āha ‘‘tesū’’ti, bhikkhūsūti attho. <bold>Ujubhūtesū</bold>ti ettha sampadānatthe bhummavacanaṃ katvā ujubhūtānaṃ tesaṃ bhikkhūnaṃ dadeyyāti atthopi yujjateva. ‘‘Akuṭilacittesū’’ti iminā ‘‘ujubhūtesū’’ti ettha ujusaddassa akuṭilatthañca bhūtasaddena bāhiratthasamāsañca dasseti. Ujubhūtaṃ cittametesanti <bold>ujubhūtā</bold>ti vacanattho kātabbo. <bold>Nidaheyyā</bold>ti nikhaṇitvā ṭhapeyya. ‘‘Na cittapasādaṃ virādhetvā’’ti iminā <bold>vippasannena cetasā</bold>ti ettha evatthaphalaṃ vā aññatthāpohanaṃ vā dasseti. <bold>Hī</bold>ti phalajotako. Evaṃ vippasannacittassa tassa vihāradāyakassa te bhikkhū dhammaṃ desentīti yojanā.</paragraph>
    <paragraph line="243" number="296"><bold>Āviñchanachidda</bold>nti aṅguliṃ ava pavesetvā añchati ākaḍḍhati ettha, etenāti vā <bold>āviñchanaṃ</bold>. Avapubbo achidhātu, upasaggaakārassa dīghaṃ katvā, dhātuakārassa ca ikāraṃ katvā ‘‘āviñchana’’nti vuttaṃ, tameva chiddaṃ āviñchanachiddaṃ. <bold>Āviñchanarajju</bold>nti kavāṭacchidde ava pavesetvā añchati ākaḍḍhati imāyāti <bold>āviñchanā,</bold> sāyeva rajjūti āviñchanarajju. Kāci rajju na na vaṭṭatīti yojanā. Atha vā na vaṭṭati na hoti, vaṭṭatiyevāti yojanā. <bold>Tīṇi tālānī</bold>ti ettha tālasaddo kuñcikāpariyāyoti āha ‘‘tisso kuñcikāyo’’ti. Iminā tālasaddassa rukkhatūriyavisese nivatteti. <bold>Yaṃ ya</bold>nti upakaraṇaṃ. <bold>Tassā</bold>ti yantakassa. <bold>Vedikāvātapāna</bold>nti vātaṃ pivati anenāti <bold>vātapānaṃ,</bold> vedikāya kataṃ vātapānaṃ vedikāvātapānaṃ. <bold>Cakkalika</bold>nti ettha cakkākārena alati pavattatīti <bold>cakkalaṃ,</bold> coḷakapādapuñjanaṃ. Tena bandhitabbanti <bold>cakkalika</bold>nti dassento āha <pageBreak edition="M" number="0.0469" /> ‘‘coḷakapādapuñjanaṃ bandhitu’’nti. ‘‘Vātapānappamāṇena bhisiṃ katvā’’ti iminā vātapānapamāṇena katā bhisi <bold>vātapānabhisī</bold>ti vacanatthaṃ dasseti.</paragraph>
    <paragraph line="244" number="297"> ‘‘Uccakampi āsandika’’nti vacanato vaṭṭatīti veditabboti sambandho. Ekatobhāgena <pageBreak edition="V" number="2.0115" /> dīghapīṭhaṃ aṭṭhaṅgulapādakameva vaṭṭatīti yojanā. Tato adhikaṃ na vaṭṭatīti adhippāyo. <bold>Pamāṇātikkantopī</bold>ti pisaddo pamāṇayutto pana pagevāti dasseti. <bold>Sattaṅgo</bold>ti tīsu disāsu apassayo, cattāro pādāti satta aṅgāni etassāti sattaṅgo. <bold>Ayampī</bold>ti pisaddo āsandikaṃ apekkhati. Eḷakapādapīṭhaṃ nāma vuccatīti sambandho. Eḷakassa pādo viya pādo etthāti <bold>eḷakapādaṃ,</bold> tameva pīṭhaṃ <bold>eḷakapādapīṭhaṃ. Āmalakavaṇṇikapīṭha</bold>nti āmalakāya vaṇṇo saṇṭhāno āmalakavaṇṇo, tena yojitaṃ āmalakavaṇṇikaṃ, tadeva pīṭhaṃ āmalakavaṇṇikapīṭhaṃ. ‘‘Ākārenā’’ti iminā vaṇṇasaddassa saṇṭhānatthaṃ dasseti. <bold>Imānī</bold>ti pīṭhāni. <bold>Etthā</bold>ti pīṭhe. <bold>Muñcapabbajamaya</bold>nti muñjena ca pabbajena ca kataṃ.</paragraph>
    <paragraph line="245"><bold>Manussāna</bold>nti vaḍḍhakīmanussānaṃ. <bold>Chavisaṃrakkhanatthāyā</bold>ti chaviyā vināsanato suṭṭhu rakkhanatthāya. <bold>Simbalirukkhādīna</bold>ntiādisaddena tūlanibbattake sabbarukkhe saṅgaṇhāti. <bold>Khīravalliādīna</bold>ntiādisaddena tūlanibbattakā sabbā latāyo saṅgaṇhāti. <bold>Poṭakītiṇādīna</bold>ntiādisaddena tūlanibbattakā sabbā tiṇajātiyo saṅgaṇhāti. <bold>Tīhī</bold>ti rukkhalatāpoṭakīhi. Nanu bhūtagāmānaṃ anekattā etehi tīhi mutto bhūtagāmo atthi, kasmā pana sabbabhūtagāmā saṅgahitā hontīti āha ‘‘rukkhavallitiṇajātiyo hī’’tiādi. Tattha hi yasmā natthi, tasmā saṅgahitā hontīti yojanā. <bold>Tasmā</bold>ti yasmā natthi, tasmā. Sabbampi etaṃ tūlanti yojanā. Bibbohane lomampi vaṭṭatīti sambandho. <bold>Lomampī</bold>ti pisaddena tūlaṃ apekkhati. <bold>Yaṃkiñci puppha</bold>nti sabbaṃ pupphaṃ. Pattaṃ pāpuṇitvā suddhaṃ tamālapattameva na vaṭṭati, avasesaṃ <pageBreak edition="M" number="0.0470" /> sabbaṃ pattaṃ suddhampi vaṭṭatīti adhippāyo. <bold>Pañcavidha</bold>nti uṇṇacoḷavākatiṇapaṇṇavasena pañcapakāraṃ.</paragraph>
    <paragraph line="246">‘‘Upaḍḍhakāyapamāṇānī’’ti iminā <bold>addhakāyikānī</bold>ti ettha addhassa kāyassa pamāṇena katāni <bold>addhakāyikānī</bold>ti atthaṃ dasseti. Yesu bibbohanesu kaṭito paṭṭhāya yāva sīsaṃ upadahanti, tāni bibbohanāni addhakāyikāni nāmāti yojanā. <bold>Yassā</bold>ti bibbohanassa. Vitthārato muṭṭhiratanaṃ hotīti sambandho. Iminā yattha saha gīvāya sakalaṃ sīsaṃ ṭhapetuṃ sakkā, tassa muṭṭhiratanaṃ vitthārapamāṇanti dasseti. ‘‘Tīsu kaṇṇesu dvinnaṃ kaṇṇāna’’nti idaṃ bibbohanassa ubhosu antesu ṭhapetabbacoḷapamāṇaṃ sandhāya vuttaṃ. Idaṃ pana bibbohanassa ubhosu antesu ṭhapitacoḷassa koṭiyā koṭiṃ āhacca dviguṇaṃ kataṃ tikaṇṇaṃ hoti, tesu tīsu kaṇṇesu dvinnaṃ kaṇṇānamantaraṃ vidatthi caturaṅgulaṃ hoti, majjhaṭṭhānaṃ koṭito koṭimāhacca muṭṭhiratanaṃ hoti, idaṃ pana bibbohanaṃ tikaṇṇaṃ hoti. Vaṭṭaṃ vā caturassādiṃ vā katvā sibbitaṃ <pageBreak edition="V" number="2.0116" /> yathā koṭito koṭi vitthārato puthulaṭṭhānaṃ muṭṭhiratanaṃ hoti, evaṃ sibbitabbaṃ. Ito adhikaṃ na vaṭṭati, ūnaṃ pana vaṭṭatiyeva. <bold>Sīsūpadhāna</bold>nti sīsaṃ upadahanti ṭhapenti etthāti sīsūpadhānaṃ. <bold>Bibbohanānī</bold>ti visesena, visesaṃ vā sukhaṃ vahantīti bibbohanāni. <bold>Uparī</bold>ti bibbohanānaṃ upari. Yāni pana kappiyatūlāni santīti yojanā. <bold>Mahantampī</bold>ti pisaddo khuddakaṃ pana pagevāti dasseti. Vinayadharaupatissatthero pana āhāti sambandho. ‘‘Vinayadhara’’ iti padena phussadevattherato visesaṃ dasseti. <bold>Akappiyatūlaṃ vā</bold>ti bhisiyaṃ akappiyatūlaṃ vā. Bibbohane hi akappiyatūlaṃ nāma natthi.</paragraph>
    <paragraph line="247"><bold>Pañcabhisiyo</bold>ti ettha vākyabhāvañca asamāhāradigubhāvañca paṭikkhipanto āha ‘‘pañcahi uṇṇādīhi pūritā bhisiyo’’ti. Iminā pañcahi uṇṇādīhi pūritā bhisiyo pañcabhisiyoti vacanatthaṃ dasseti. Atthato pana vākyampi asamāhāradigupi yujjateva. Kasmā pañcagaṇanā hotīti <pageBreak edition="M" number="0.0471" /> āha ‘‘tūlagaṇanāya hī’’tiādi. <bold>Hi</bold> yasmā tūlagaṇanāya etāsaṃ gaṇanā vuttā, tasmā pañcabhisiyo hontīti yojanā. <bold>Tatthā</bold>ti uṇṇādīsu pañcasu. Uṇṇaggahaṇena gahitanti sambandho. <bold>Kambalamevā</bold>ti uṇṇāmayaṃ kambalameva. Uṇṇāya, uṇṇaṃ vā pakkhipitvā katā bhisi <bold>uṇṇābhisi</bold>. Eseva nayo <bold>coḷabhisi</bold>ādīsu.</paragraph>
    <paragraph line="248"><bold>Pamāṇaniyamo</bold>ti ettakā pamāṇāti pamāṇassa niyamo. Mañce attharitabbā bhisi <bold>mañcabhisi. Etāsa</bold>nti mañcabhisiādīnaṃ. Yaṃ etaṃ tūlanti yojanā. <bold>Sūrakepī</bold>ti cammamayabhisiyampi. <bold>Etenā</bold>ti kurundiyaṃ vuttavacanena siddhaṃ hotīti sambandho.</paragraph>
    <paragraph line="249"><bold>Mañcabhisi</bold>nti mañce attharitabbaṃ bhisiṃ. ‘‘Attharaṇatthāya saṃharantīti yujjatī’’ti iminā ‘‘attharantī’’ti ettha kāriyūpacārena attho gahetabboti dasseti. Attharaṇāya hi saṃharaṇaṃ kāraṇaṃ nāma, attharaṇaṃ kāriyaṃ nāma. <bold>Uparī</bold>ti bhisichaviyā upari. <bold>Phusitānī</bold>ti bindūni. <bold>Bhittikamma</bold>nti bhittiyaṃ nānāvaṇṇehi rājikaraṇaṃ viya kattabbaṃ kammaṃ.</paragraph>
    <paragraph line="250" number="298"><bold>‘‘Ikkāsa’’</bold>nti nāmaṃ niyyāsasilesānaṃ nāmanti āha ‘‘rukkhaniyyāsaṃ vā silesaṃ vā’’ti. ‘‘Kuṇḍakamissakamattika’’nti iminā kuṇḍakena missakā mattikā <bold>kuṇḍakamattikā</bold>ti vacanatthaṃ dasseti. <bold>Sāsapapiṭṭha</bold>nti sāsapacuṇṇaṃ. ‘‘Bindu bindu <pageBreak edition="V" number="2.0117" /> hutvā’’ti iminā <bold>accussannaṃ hotī</bold>ti ettha kāraṇūpacāraṃ dasseti. Accussannañhi kāraṇaṃ hoti, ‘‘bindu bindu hutvā’’ti ṭhānaṃ kāriyaṃ hoti. ‘‘Puñjitu’’nti sodhetuṃ. <bold>Gaṇḍuppādagūthamattika</bold>nti mahilatāya gūthamayaṃ mattikaṃ. Iminā <bold>laṇḍamattika</bold>nti ettha laṇḍasaddo gūthapariyāyoti dasseti.</paragraph>
    <paragraph line="251" number="299"><bold>Na bhikkhave paṭibhānacitta</bold>nti ettha ‘‘itthirūpakaṃ purisarūpaka’’nti pāḷiyaṃ vuttattā kiṃ itthipurisarūpameva na vaṭṭatīti āha ‘‘na kevala’’ntiādi. Tiracchānarūpampi kātuṃ vā ‘‘karohī’’ti vattuṃ vā na <pageBreak edition="M" number="0.0472" /> vaṭṭatīti sambandho. <bold>Dvārapāla</bold>nti dvārapālarūpaṃ. <bold>Pasādanīyānī</bold>ti pasādetabbāni, pasādetuṃ arahānīti attho.</paragraph>
    <paragraph line="252" number="300"><bold>Ekaṅgaṇā</bold>ti avihāraṭṭhānena samānabhūmibhāgā. <bold>Muṇḍacchedanagabbho</bold>ti muṇḍena chādetabbo gabbho.</paragraph>
    <paragraph line="253"><bold>Tatthā</bold>ti vijjhitabbarukkhe. ‘‘Kata’’nti iminā <bold>kulaṅkapādaka</bold>nti ettha ṇikapaccayassa atthaṃ dasseti. Taṃ āharimaṃ bhittipādaṃ patiṭṭhāpetunti sambandho. <bold>Vassaparittāṇattha</bold>nti vassodakaparittāṇatthaṃ. ‘‘Madditamattika’’nti iminā <bold>uddasudha</bold>nti ettha sudhāsaddassa lepanasudhaṃ dasseti, bhojanasudhaṃ nivatteti.</paragraph>
    <paragraph line="254"><bold>Pamukha</bold>nti vihārassa pamukhaṃ. <bold>Ya</bold>nti padesaṃ, hanantīti sambandho. Tassa katapadesassāti yojanā. <bold>‘‘Paghāna’’ntipi vuccatī</bold>ti dīghavasena ‘‘paghāna’’ntipi vuccati. Iminā purimapāṭhe rassabhāvaṃ dīpeti. <bold>‘‘Pakuṭṭa’’ntipi pāṭho</bold>ti sasaṃyogavasena ‘‘pakuṭṭa’’ntipi pāṭho. Iminā purimapāṭhe nisaṃyogabhāvaṃ dasseti. <bold>Vaṃsa</bold>nti veḷuṃ. <bold>Tato</bold>ti vaṃsato. ‘‘Osāretvā kata’’nti iminā osāretvā kataṃ <bold>osāraka</bold>nti vacanatthaṃ dasseti. ‘‘Chadanapamukha’’nti iminā ṇikapaccayassa sarūpaṃ dasseti. <bold>Cakkalayutto</bold>ti cakkalena yutto.</paragraph>
    <paragraph line="255" number="301"><bold>Pānīyadānabhājana</bold>nti pānīyaṃ deti anenāti pānīyadānaṃ, tameva bhājanaṃ pānīyadānabhājanaṃ. ‘‘Uḷuṅko ca thālakañcā’’ti iminā dve pānīyasaṅkhassa anulomānīti yojanā.</paragraph>
    <paragraph line="256" number="303"><bold>Dvārathakanaka</bold>nti dvāraṃ thaketi anenāti dvārathakanakaṃ. Gāmadvāresu dvārathakanakaṃ viya cakkalayuttaṃ dvārathakanakanti yojanā.</paragraph>
    <paragraph line="257" number="305"><bold>Assatarirathā</bold>ti <pageBreak edition="V" number="2.0118" /> assānaṃ visesena, atisayena vāti <bold>assataro,</bold> atha vā pakatiasse tarati atikkamatīti assataro, so etesu rathesu yujjitabboti assatarī, teyeva rathāti assatarirathāti dassento āha ‘‘assatarayuttā rathā assatarirathā’’ti. Tattha ‘‘assatarayuttā’’ti iminā <bold>‘‘assatarī’’</bold>ti padassa assatthitaddhitaṃ dasseti. <bold>Āmuttamaṇikuṇḍalā</bold>ti padassa ‘‘sataṃ kaññā <pageBreak edition="M" number="0.0473" /> sahassānī’’ti padena sambandhitabbattā vuttaṃ ‘‘āmuttamaṇikuṇḍalānī’’ti. Iminā nikārassa ākāro hotīti dasseti. Kaṇṇesu āmuttaṃ maṇikuṇḍalaṃ etāsanti <bold>āmuttamaṇikuṇḍalā</bold> kaññāyo.</paragraph>
    <paragraph line="258">Khandhaparinibbānena parinibbutoti atthaṃ paṭikkhipanto āha ‘‘kilesaparinibbānena parinibbuto’’ti. <bold>Sītibhūto</bold>ti ettha kilesātapānaṃ abhāveneva sītibhūto, na aññesanti āha ‘‘kilesātapābhāvenā’’ti. ‘‘Kilesūpadhiabhāvenā’’ti iminā <bold>nirupadhī</bold>ti ettha khandhūpadhiabhisaṅkhārūpadhiabhāvenāti atthaṃ paṭikkhipati.</paragraph>
    <paragraph line="259"><bold>Āsattiyo</bold>ti ettha punappunaṃ visayesu, bhavesu vā sañjantīti āsattiyoti dassento āha ‘‘rūpādīsū’’tiādi. <bold>Patthanāyo</bold>ti taṇhāyo. Iminā āsattīnaṃ sarūpaṃ dasseti. ‘‘Chinditvā’’ti iminā <bold>chetvā</bold>ti ettha chedhātuyā chedanatthaṃ dasseti. <bold>Vineyyahadaye dara</bold>nti ettha ‘‘vineyyā’’ti padassa tvāpaccayantabhāvañca hadayasaddassa cittavācakabhāvañca darathasarūpañca dassento āha ‘‘citte kilesadarathaṃ vinetvā’’ti. Tattha ‘‘citte’’ti iminā hadayasaddassatthaṃ dasseti, ‘‘kilesa’’ iti padena darathasarūpaṃ, ‘‘vinetvā’’ti iminā tvāpaccayantabhāvaṃ dasseti. <bold>Vayakaraṇa</bold>nti paribbayamūlaṃ. Tañhi vayaṃ kariyati anenāti vayakaraṇanti vuccati. Iminā vayassa karaṇaṃ vayāyikaṃ, karaṇatthe āyikapaccayo, vayāyikameva <bold>veyyāyika</bold>nti atthaṃ dasseti.</paragraph>
    <paragraph line="260" number="307"><bold>Ādeyyavāco</bold>ti ettha ādiyitabbāti <bold>ādeyyā,</bold> sā vācā etassāti ādeyyavācoti dassento āha ‘‘tassa vacana’’ntiādi. Tattha <bold>tassā</bold>ti anāthapiṇḍikassa. <bold>Sadhanā</bold>ti saṃvijjamāna dhanā, attano vā dhanavanto. <bold>Mandadhanā</bold>ti appadhanā. <bold>Adāsī</bold>ti anāthapiṇḍiko adāsi. <bold>Itī</bold>ti evaṃ, datvā katvāti sambandho. <bold>So</bold>ti anāthapiṇḍiko, agamāsīti sambandho.</paragraph>
    <paragraph line="261">Kahāpaṇe <pageBreak edition="M" number="0.0474" /> santharīti sambandho. Koṭiyā karaṇabhūtāya, ādhārabhūtāya vā. <bold>Paṭipātetvā</bold>ti paṭihanāpetvā <pageBreak edition="V" number="2.0119" />. Tattha tasmiṃ ṭhāne ye rukkhā vā yā pokkharaṇiyo vā tiṭṭhantīti yojanā. <bold>Tesa</bold>nti tāsaṃ rukkhapokkharaṇīnaṃ. Sāmaññañhi apekkhitvā pulliṅgavasena vuttaṃ. <bold>Parikkhepapamāṇa</bold>nti pariṇāhassa pamāṇaṃ. <bold>Assā</bold>ti anāthapiṇḍikassa.</paragraph>
    <paragraph line="262">Evaṃ bahudhanaṃ cajantassāpi gahapatinoti yojanā. <bold>Koṭṭhakaṃ māpesī</bold>ti ettha aññe koṭṭhake paṭikkhipanto āha ‘‘dvārakoṭṭhakapāsāda’’nti.</paragraph>
    <paragraph line="263"><bold>Vihārādayo</bold>ti ettha ādisaddena pāḷiyaṃ āgate pariveṇādayo cuddasa upakaraṇe saṅgaṇhāti. Amhākaṃ bhagavato vihārakārāpanapasaṅgena sattannampi buddhānaṃ vihārakārāpanaṃ dassento āha ‘‘vipassissā’’tiādi. Tattha vipassissa bhagavato vihāraṃ (dī. ni. aṭṭha. 2.12) kārāpesīti sambandho. Tigāvutappamāṇaṃ bhūmiṃ suvaṇṇayaṭṭhisantharena kiṇitvā vihāraṃ kārāpesīti yojanā. Eseva nayo paratopi. Aṭṭhakarīsappamāṇā bhūmi usabhena dasausabhappamāṇā yaṭṭhiyā dvisatayaṭṭhippamāṇā hotīti daṭṭhabbaṃ. ‘‘Evaṃ anupubbena parihāyantī’’ti vatvā sabbajanaṃ saṃvejento āha ‘‘sampattiyo hī’’tiādi. Tattha yasmā sampattiyo parihāyanti, tasmā alameva sabbasampattīsu virajjituṃ, alaṃ eva sabbasampattīhi vimuccitunti yojanā. ‘‘Sabbasampattīsū’’ti padañhi ‘‘vimuccitu’’nti padena vibhattipariṇāmaṃ katvā sambandhitabbaṃ.</paragraph>
    <paragraph line="264" number="308"> Khaṇḍaphullasaddānaṃ adhikaraṇabhāvaṃ dassento āha ‘‘khaṇḍanti chinnokāso. Phullanti phalitokāso’’ti. Tattha ‘‘chinnokāso’’ti iminā khaṇḍati chijjati etthāti <bold>khaṇḍa</bold>nti vacanatthaṃ dasseti. ‘‘Phalitokāso’’ti iminā phullati phalati etthāti <bold>phulla</bold>nti vacanatthaṃ dasseti. <bold>Paṭisaṅkharissatī</bold>ti ettha pāṭisaddassa pākatikatthabhāvaṃ, saṅkharissatisaddassa ca karadhātuyā nipphannabhāvaṃ dassetuṃ vuttaṃ ‘‘pākatikaṃ kariyatī’’ti.</paragraph>
    <paragraph line="265" number="310"><bold>Thero</bold>ti <pageBreak edition="M" number="0.0475" /> sāriputtatthero, āgacchatīti sambandho. <bold>Ida</bold>nti gilānapaṭijagganādi. <bold>Assā</bold>ti therassa. <bold>Aggāsana</bold>ntiādīsu aggasaddo paṭhamatthopi uttamatthopi yujjati. Tena vuttaṃ ‘‘therāsana’’ntiādi. <bold>Antarā satthīna</bold>nti ettha <bold>antarā</bold>ti bhummatthe nissakkavacanaṃ. Satthisaddo ca ūrusaṅkhāto pādavācakoti āha ‘‘catunnaṃ pādānaṃ antare’’ti.</paragraph>
    <paragraph line="266" number="315"><bold>Patiṭṭhāpesī</bold>ti <pageBreak edition="V" number="2.0120" /> ettha kaṃ vayaṃ katvā patiṭṭhāpesīti āha ‘‘aṭṭhārasakoṭipariccāgaṃ katvā’’ti. <bold>Eva</bold>ntiādi nigamanaṃ.</paragraph>
    <subhead line="267">Āsanappaṭibāhanādikathā</subhead>
    <paragraph line="268" number="316"><bold>Vippakatabhojanenā</bold>ti ettha vippakatasaddo aniṭṭhitapariyāyoti āha ‘‘aniṭṭhite bhojane’’ti. Pakiriyittha, pakiriyissate vā <bold>pakataṃ,</bold> na pakataṃ <bold>vippakata</bold>nti viggaho kātabbo, atthato pana ‘‘kariyamāno aniṭṭhito’’ti vuttaṃ hoti. <bold>Etthā</bold>ti ṭhāne. <bold>Atisamīpa</bold>nti bhuñjamānassa bhikkhussa atiāsannaṃ. <bold>Tassā</bold>ti bhuñjamānassa bhikkhussa. <bold>Pivitvā vā</bold>ti yāguṃ pivitvā vā. <bold>Khāditvā vā</bold>ti khajjakaṃ khāditvā vā. <bold>Rittahatthampī</bold>ti tucchahatthampi. Pisaddena āmisahatthaṃ pana pagevāti dasseti. <bold>Hī</bold>ti saccaṃ, yasmā vā. <bold>So</bold>ti rittahattho bhikkhu.</paragraph>
    <paragraph line="269"><bold>Āpatti</bold>nti dukkaṭāpattiṃ. <bold>Ya</bold>nti vippakatabhojanaṃ bhikkhuṃ. <bold>So</bold>ti pacchā āgato bhikkhu. <bold>Ayañca bhikkhū</bold>ti vippakatabhojano ayañca bhikkhu. <bold>Tenā</bold>ti vippakatabhojanena navakena vā vuḍḍhatarena vā bhikkhunā. Kiṃ navakena vuḍḍhataraṃ āṇāpetuṃ vaṭṭatīti āha ‘‘vuḍḍhataraṃ hī’’tiādi. <bold>Hī</bold>ti saccaṃ, yasmā vā. <bold>So</bold>ti vuḍḍhataro bhikkhu. <bold>Tato</bold>ti udakaṃ āharāpetuṃ āṇattito. <bold>Ya</bold>nti kammaṃ.</paragraph>
    <paragraph line="270"><bold>Yo</bold>ti bhikkhu. ‘‘Evarūpassā’’ti padena tassa niyamanaṃ veditabbaṃ. Kāsassa kheḷamallakaṃ ṭhapetabbaṃ. Bhagandaraatisārānaṃ vaccakapālaṃ ṭhapetabbaṃ <pageBreak edition="M" number="0.0476" />. Aññesaṃ aññāni ṭhapetabbāni honti. Tena vuttaṃ ‘‘kheḷa…pe… hontī’’ti. <bold>Yasmiṃ</bold>ti yasmiṃ gilāne. Yopi bhesajjaṃ karotīti sambandho. <bold>Lesakappenā</bold>ti ettha lesakappasaddānaṃ atthato ekattā vuttaṃ ‘‘appakena sīsābādhādimattenā’’ti. <bold>Bhikkhū gaṇetvā</bold>ti ettha gaṇaṃ ñatvāti dassento āha ‘‘paricchedaṃ ñatvā’’ti. Tattha ‘‘pariccheda’’nti iminā gaṇasaddassa adhippāyatthaṃ dasseti. ‘‘Ñatvā’’ti iminā idhātuyā atthaṃ dasseti.</paragraph>
    <subhead line="271">Senāsanaggāhakathā</subhead>
    <paragraph line="272" number="318"><bold>Seyyā</bold>ti kāyapasāraṇasaṅkhātaṃ sayanakiriyaṃ paṭikkhipitvā senāsanasaṅkhātaṃ seyyaṃ dassento <pageBreak edition="V" number="2.0121" /> āha ‘‘mañcaṭṭhānānī’’ti. ‘‘Seyyāparicchedenā’’ti iminā <bold>seyyagghenā</bold>ti ettha agghasaddassa pūjanatthaṃ paṭikkhipitvā paricchedanatthaṃ dīpeti. Ettha ca agghasaddassa catutthakkharena yuttabhāvo heṭṭhā samuccayakkhandhakavaṇṇanā (cūḷava. aṭṭha. 102) yojanāya vuttoyeva. <bold>Kāla</bold>nti seyyāpaṭiggahaṇassa kālaṃ. <bold>Gāhiyamānā</bold>ti gāhāpiyamānā. ‘‘Atirekāni ahesu’’nti iminā <bold>ussārayiṃsū</bold>ti ettha uddhaṃ sārayiṃsu gacchiṃsu pavattiṃsūti atthaṃ dasseti. <bold>Atirekānī</bold>ti ca bhikkhuparicchedato seyyāparicchedāni atirekāni. <bold>Anubhāga</bold>nti ettha anu pacchā dātabbo bhāgo anubhāgoti dassento āha ‘‘puna aparampi bhāgaṃ dātu’’nti. <bold>Atimandesū</bold>tiādivacanena kiñcimandesu bhikkhūsu ekekassa bhikkhuno dve tisso seyyā dātabbā. Yato kiñcimandesu bhikkhūsu dve tayo vihārā dātabbāti atthopi gahetabbo. <bold>Tatthā</bold>ti ‘‘na akāmā dātabbo’’ti vacane. Anubhāge gahiteti yojanā. Yena anubhāgo ca paṭhamabhāgo ca gahito, so bhikkhūti yojanā.</paragraph>
    <paragraph line="273">‘‘Upacārasīmato bahī’’ti iminā <bold>nissīme</bold>ti ettha sīmato bahi nikkhantaṃ, nisinnaṃ vā nissīmanti atthaṃ dasseti. Upacārasīmāya āvāsavaḍḍhanavasena ativitthārattā vuttaṃ ‘‘dūre ṭhitassāpī’’ti. <bold>Utukālepī</bold>ti <pageBreak edition="M" number="0.0477" /> hemantagimhakālepi. Tasmiñhi kāle sītauṇhautu tikhiṇo hoti, tasmā tasseva visesena utukāloti nāmaṃ pākaṭaṃ hoti. Tena vuttaṃ ‘‘hemantagimhakālepī’’ti. Pisaddena vassakālaṃ apekkhati. Purimavassūpanāyikadivase gāho <bold>purimako,</bold> pacchimavassūpanāyikadivase gāho <bold>pacchimako</bold>.</paragraph>
    <paragraph line="274">Antarā dvīhi vassūpanāyikadivasehi mutte kāle gāho <bold>antarāmuttako. Ekasmiṃ vihāre</bold>ti ekissaṃ vihārasīmāyaṃ. <bold>Senāsanasāmikā</bold>ti senāsanadāyakā, dentīti sambandho. <bold>Ta</bold>nti senāsanaṃ. Āvāsikā na olokentīti sambandho. <bold>Etthā</bold>ti senāsane. <bold>Palujjantampī</bold>ti vinassantampi. Bhagavā āhāti sambandho. <bold>Tassā</bold>ti senāsanassa. <bold>Aparajjū</bold>ti aparasmiṃ ahani aparajju. <bold>Gatāyā</bold>ti atikkamitāya. <bold>Pavāraṇāya gatāya</bold> pavāraṇadivase atikkamite sati aparajju antarāmuttako gāhetabboti yojanā.</paragraph>
    <paragraph line="275"><bold>Ta</bold>nti antarāmuttakaṃ. <bold>Gāhentenā</bold>ti gāhāpentena. <bold>Tenā</bold>ti gaṇhantena. <bold>Aṭṭhamāse</bold>ti cattāro hemantamāse, cattāro ca gimhamāseti aṭṭhamāse. Kadāci pañca gimhamāseti navamāse vā. <bold>Khaṇḍaṃ vā</bold>ti chinnaṭṭhānaṃ vā. <bold>Phullaṃ vā</bold>ti phalitaṭṭhānaṃ vā. <bold>Paṭisaṅkharitabba</bold>nti pākatikaṃ kātabbaṃ. <bold>Divasaṃ khepetvā</bold>ti pariveṇe divasaṃ khepetvā. <bold>Tatthā</bold>ti gahitasenāsane. <bold>Rattindiva</bold>nti ratti <pageBreak edition="V" number="2.0122" /> ca divo ca rattindivaṃ, samāhāradvando, accantasaṃyoge cetaṃ upayogavacanaṃ. <bold>Na labbhatī</bold>ti saṅghattherena na labbhati. <bold>Ida</bold>nti senāsanaṃ.</paragraph>
    <paragraph line="276">Antarāmuttakagāhena agahetabbasenāsanaṃ dassento āha ‘‘yasmiṃ panā’’tiādi. <bold>Temāsaccayena temāsaccayenā</bold>ti tiṇṇaṃ māsānaṃ atikkamena tiṇṇaṃ māsānaṃ atikkamena. <bold>Hī</bold>ti saccaṃ, yasmā vā. <bold>Yasmiṃ panā</bold>ti senāsane pana. <bold>Sakidevā</bold>ti ekavārameva. <bold>Aya</bold>nti esā kathā.</paragraph>
    <paragraph line="277"><bold>Tatthā</bold>ti duvidhesu senāsanaggāhesu. <bold>Utukāla</bold>nti utukāle āgacchantīti sambandho. Tesaṃ tadāva dātabbanti sambandho. <bold>Akālo nāmā</bold>ti <pageBreak edition="M" number="0.0478" /> uṭṭhāpanassa akālo nāma natthi. Ekaṃ vā mañcaṭṭhānaṃ vā ṭhapetabbanti yojanā. Eko vā thero āgacchatīti yojanā. <bold>Ubbhaṇḍikā</bold>ti ukkhittabhaṇḍikā.</paragraph>
    <paragraph line="278"><bold>Bahūsū</bold>ti tayo ādiṃ katvā bahūsu bhikkhūsu. <bold>Pahotī</bold>ti ekekassa bhikkhussa pahoti. <bold>Tatthā</bold>ti pariveṇe. <bold>Tassevā</bold>ti pariveṇasāmikasseva. <bold>Evaṃ apahontesū</bold>ti evaṃ pariveṇagghena apahontesu. <bold>Pāsādagghenā</bold>ti vihārasaṅkhātassa pāsādassa paricchedena. <bold>Ovarakagghenā</bold>ti gabbhassa paricchedena. <bold>Seyyagghenā</bold>ti catupañcahatthappamāṇāya seyyāya paricchedena. <bold>Mañcaṭṭhānenā</bold>ti dvihatthavitthārassa catuhatthaāyāmassa mañcassa ṭhānena. Ekamañcaṭṭhānassa dvinnaṃ pīṭhakānaṃ ṭhānattā vuttaṃ ‘‘ekapīṭhakaṭṭhānavasenā’’ti. Idaṃ nisīdituṃ sakkuṇeyyavasena vuttaṃ. Sace na sakkā nisīdituṃ, na dātabbaṃ. Tena vuttaṃ ‘‘bhikkhuno pana ṭhitokāsamattaṃ na gāhetabba’’nti. <bold>Eta</bold>nti ṭhitokāsamattaṃ. <bold>Hī</bold>ti saccaṃ, yasmā vā. Ekamañcaṭṭhānassa tiṇṇaṃ janānaṃ ekapīṭhakaṭṭhānabhāvena apahontattā vuttaṃ ‘‘ekaṃ mañcaṭṭhānaṃ vā tiṇṇaṃ janānaṃ dātabba’’nti. <bold>Hī</bold>ti saccaṃ. ‘‘Sītasamaye’’ti iminā uṇhasamayepi sabbadivasaṃ ajjhokāse vasituṃ na sakkāti dīpeti. Pariḷāhasamaye pana sakkā sabbarattiṃ ajjhokāse vasituṃ. Kiñcāpi sakkā, sītuṇhakāle pana na dātabbattā pariḷāhasamayepi na dātabbanti veditabbaṃ. Ekamañcaṭṭhāne vā ekapīṭhakaṭṭhāne vā tiṇṇaṃ janānaṃ nisīdanākāraṃ dassento āha ‘‘mahātherenā’’tiādi. Tattha mahātherena vattabbanti sambandho. <bold>Niddāgaruko</bold>ti niddāya garukārako. <bold>Sītaṃ anudahatī</bold>ti sītaṃ maṃ pīḷeti. <bold>Tenā</bold>ti mahātherena. <bold>Dutiyattherenāpī</bold>ti pisaddo mahātheraṃ apekkhati. <bold>Vuttanayenevā</bold>ti ‘‘ukkāsitvā’’tiādinā vuttanayeneva. <bold>Eva</bold>ntiādi nigamanaṃ. Jambudīpe pana ekacce bhikkhū gāhentīti sambandho. Kiñcideva mañcaṭṭhānaṃ <pageBreak edition="V" number="2.0123" /> vā pīṭhaṭṭhānaṃ vāti yojanā. <bold>Aya</bold>ntiādi purimavacanassa nigamanavasena pacchimavacanassa kathanatthāya vuttavacanaṃ.</paragraph>
    <paragraph line="279">Vassāvāse <pageBreak edition="M" number="0.0479" /> senāsanaggāho evaṃ veditabboti yojanā. <bold>Āgantukavatta</bold>nti āgantukassa vattaṃ. <bold>Aññatthā</bold>ti aññasmiṃ ṭhāne. Gantvā vasitukāmena āgantukenāti yojanā. <bold>Vassūpanāyikadivasamevā</bold>ti vassaṃ upagamanadivaseyeva. <bold>Tatthā</bold>ti aññaṃ ṭhānaṃ. Nagantabbakāraṇaṃ dassento āha ‘‘vasanaṭṭhānaṃ vā hī’’tiādi. <bold>Hī</bold>ti yasmā. <bold>Tatrā</bold>ti aññasmiṃ ṭhāne. <bold>Tenā</bold>ti sambādhaasampajjanakāraṇā. <bold>Tasmā</bold>ti yasmā na phāsuṃ vihareyya, tasmā. <bold>Taṃ vihāra</bold>nti yasmiṃ vasitukāmo, taṃ vihāraṃ. <bold>Tatthā</bold>ti vihāre, vasanto sukhaṃ vasissatīti sambandho. <bold>Uddesatthiko</bold>ti uddesaṃ atthiko, uddesena vā. <bold>Kammaṭṭhānasappāyata</bold>nti kammaṭṭhānena, kammaṭṭhānassa vā sappāyabhāvaṃ.</paragraph>
    <paragraph line="280"><bold>Tatthā</bold>ti aññavihāraṃ. Gacchantena ghaṭṭetabboti sambandho. Ghaṭṭetabbākāraṃ dassento āha ‘‘na tatthā’’tiādi. Tattha <bold>tatthā</bold>ti sakaṭṭhāne. Kiṃ na vattabbāti āha ‘‘tumhe’’tiādi. Salākabhattādīni vā yāgukhajjakādīni vā natthi na vijjantīti yojanā. Uposathāgārassa parikkhāroti sambandho. Tumhākaṃ vihārassa idaṃ tāḷañceva imaṃ sūciñca sampaṭicchathāti yojanā. <bold>Gamiyavatta</bold>nti gamikānaṃ bhikkhūnaṃ vattaṃ. ‘‘Daharehī’’ti padaṃ ‘‘ukkhipāpetvā’’ti ca ‘‘gāhāpetvā’’ti ca padadvaye kāritakammaṃ, ‘‘pattacīvarabhaṇḍikāyo’’ti padaṃ ‘‘ukkhipāpetvā’’ti pade dhātukammaṃ, ‘‘telanāḷikattaradaṇḍādīnī’’ti padaṃ ‘‘gāhāpetvā’’ti pade dhātukammameva. <bold>Attānaṃ dassentenā</bold>ti attānaṃ manussānaṃ pakāsentena. <bold>Vitakka</bold>nti paccayabāhullikavitakkaṃ. ‘‘Saparivāra’’nti padaṃ ‘‘gacchantañcā’’ti pade kiriyāvisesanaṃ. Evañhi sati saparivāraṃ gacchantañcāti sambandho. <bold>‘‘Na’’</bold>nti pade pana kārakavisesanaṃ. Evañhi sati saparivāraṃ naṃ bhikkhunti sambandho. ‘‘Disvā’’ti pade ca kiriyāvisesanameva. Evañhi sati gacchantañca naṃ bhikkhuṃ saparivāraṃ disvāti sambandho. Manussā vadantīti sambandho. <bold>Tesū</bold>ti manussesu. Eko paṇḍitamanussoti sambandho. Ayaṃ kālo vassūpanāyikakālo nāmāti yojanā. <bold>Yatthā</bold>ti ṭhāne. <bold>Tassā</bold>ti ekassa paṇḍitamanussassa, vacananti sambandho. Te manussā yācantīti sambandho <pageBreak edition="M" number="0.0480" />. <bold>Aññatthā</bold>ti aññaṃ ṭhānaṃ. Mejjanti aññamaññaṃ sinehantīti <bold>mittā</bold>. Sukhadukkhesu amā saha vattantīti <bold>amaccā</bold>. Mittāyeva amaccāti <bold>mittāmaccā,</bold> te. <bold>Sammantayitvā</bold>ti samaṃ, sammā vā mantayitvā. <bold>Idhevā</bold>ti gāme eva, vihāre eva vā. Kasmā sādituṃ vaṭṭati, nanu sabbametaṃ akappiyañca sāvajjañcāti āha <pageBreak edition="V" number="2.0124" /> ‘‘sabbañhetaṃ kappiyañceva anavajjañcā’’ti. Hi yasmā etaṃ sabbaṃ kappiyañca anavajjañca, tasmā sabbaṃ sādituṃ vaṭṭatīti yojanā. Kurundiyaṃ pana vuttanti sambandho. <bold>Ubhayampī</bold>ti mahāaṭṭhakathākurundīsu vuttavacanavasena ubhayampi etaṃ vacananti sambandho.</paragraph>
    <paragraph line="281">Āvāsikavattaṃ vitthārento āha ‘‘paṭikacceva hī’’tiādi. Tattha <bold>paṭikaccevā</bold>ti āgantukānaṃ āgatato paṭhamameva. <bold>Padhānagharavihāramaggo</bold>ti padhānagharamaggo ca vihāramaggo ca. <bold>Muddavedikāyā</bold>ti cetiyassa hammiyavedikāya. Kasmā idampi sabbaṃ kātabbanti āha ‘‘vassaṃ vasitukāmā hī’’tiādi. <bold>Hī</bold>ti saccaṃ, yasmā vā. Vassaṃ vasitukāmā sukhaṃ vasissantīti sambandho. Kataparikammehi āvāsikehīti sambandho. Yato kulato pakatiyā labbhati, tasmiṃ kule vassāvāsikaṃ pucchitabbanti yojanā. <bold>Na dinnapubba</bold>nti pubbe na dinnaṃ. <bold>Hī</bold>ti yasmā. <bold>Upaddutā</bold>ti upagantvā, bhusaṃ vā pīḷitā. <bold>Tatthā</bold>ti manussesu. <bold>Ye</bold>ti manussā. <bold>Vassāvāsike gāhite</bold>ti vassāvāsike senāsane gāhāpiyamāne. <bold>Gāhitabhikkhūna</bold>nti gāhāpitabhikkhūnaṃ. <bold>Vassāvāsika</bold>nti vassaṃ āvasantānaṃ dātabbaṃ cīvaraṃ. <bold>Gāhaṇakālo</bold>ti gāhāpanakālo. <bold>Upakaṭṭho</bold>ti āsanno. <bold>Chātakādīhī</bold>ti ādisaddena rogādayo saṅgaṇhāti. <bold>Ya</bold>nti cīvaraṃ. <bold>Tato</bold>ti cīvarato. <bold>Ta</bold>nti vacanaṃ. <bold>Tadanurūpenā</bold>ti tesaṃ manussānaṃ vacanassānurūpena. <bold>Tesaṃ tesa</bold>nti manussānaṃ, vassāvāsikaṃ cīvaranti sambandho.</paragraph>
    <paragraph line="282"><bold>Yassā</bold>ti bhikkhuno. <bold>So</bold>ti bhikkhu. Iti vadantīti yojanā. <bold>Ta</bold>nti cīvaraṃ. <bold>Paṭikkammā</bold>ti paṭikkamitvā. Vihārato apasakkitvāti attho. <bold>Tatrā</bold>ti gāme. <bold>Upanikkhepaṃ ṭhapetvā</bold>ti kappiyavatthuṃ vā akappiyavatthuṃ vā ārāmikādīnaṃ hatthe upanikkhepaṃ ṭhapetvā. <bold>Vihāre</bold>ti vihārassa, vihāre vassaṃ vasantassa vā. <bold>Apucchitvāpī</bold>ti pisaddena <pageBreak edition="M" number="0.0481" /> ‘‘pucchitvāpī’’ti atthaṃ dasseti. <bold>Tesa</bold>ntikulānaṃ. <bold>Vatta</bold>nti jagganādivattaṃ. <bold>Tesa</bold>nti kulānaṃ. <bold>Āgatañca ta</bold>nti taṃ paṃsukūlikaṃ āgatañca vadantīti sambandho. <bold>Tenā</bold>ti paṃsukūlikena. <bold>Dātuṃ na icchantī</bold>ti saṅghassa ācikkhantepi saṅghassa dātuṃ na icchanti. <bold>Sabhāgo bhikkhū</bold>ti attanā sabhāgo bhikkhu. <bold>Eta</bold>nti vassāvāsikaṃ. Paṃsukūlikassa na vaṭṭati, kasmā? Gahapaticīvarattā. <bold>Itī</bold>tiādi nigamanaṃ. <bold>Saddhādeyye</bold>ti saddhāya dātabbe vassāvāsikalābhavisaye.</paragraph>
    <paragraph line="283"><bold>Tatruppāde</bold>ti tasmiṃ vihāre uppajjanakalābhavisaye. <bold>Bhaṇḍapaṭicchādana</bold>nti paṭicchādanacīvarabhaṇḍaṃ. Cīvarabhaṇḍameva hi yasmā anena sarīraṃ paṭicchādiyati, tasmā bhaṇḍapaṭicchādananti <pageBreak edition="V" number="2.0125" /> vuccati. <bold>Gāhethā</bold>ti bhikkhūhi gāhāpetha. <bold>Gāhetabba</bold>nti bhikkhūhi gāhāpetabbaṃ. <bold>Vatthu panā</bold>ti sāṭakato aññaṃ kappiyaṃ vā akappiyaṃ vā vatthu pana. Kasmā vaṭṭatiyeva, nanu akappiyavatthu na vaṭṭatīti āha ‘‘kappiyakārakānañhi’’tiādi. Tattha <bold>hi</bold> yasmā anuññātaṃ, tasmā vaṭṭatiyevāti yojanā. Dinnavatthuto uppannanti sambandho.</paragraph>
    <paragraph line="284"><bold>Ya</bold>nti vatthu dinnanti sambandho. <bold>Etthā</bold>ti kappiyakārakānaṃ hatthe dinnavatthūsu. <bold>Ta</bold>nti vatthu upanāmentehīti sambandho. Garubhaṇḍaṃ hoti, garubhaṇḍattā aññesu paccayesu na upanāmetabbanti adhippāyo. <bold>Puggalavasenevā</bold>ti ‘‘bhikkhū cīvarena kilamanti, ettakaṃ nāma taṇḍulabhāgaṃ bhikkhūnaṃ cīvaraṃ kātuṃ ruccati saṅghassā’’tiādinā puggalaṃ parāmasitvā puggalavaseneva. <bold>Saṅghavasenā</bold>ti ‘‘saṅgho cīvarena kilamatī’’tiādinā saṅghavasena na kātabbanti sambandho. Evaṃ puggalavasena apalokanakammassa akattabbataṃ dassetvā idāni vatthuvasena tasseva akattabbataṃ dassento āha ‘‘jātarūparajatavasenāpī’’tiādi. <bold>Kappiyabhaṇḍavasenā</bold>ti cīvarataṇḍulehi avasesassa kappiyabhaṇḍassa vasena. Cīvarataṇḍulānañhi visuṃ gahitattā ‘‘kappiyabhaṇḍavasenā’’ti ettha tehi avaseso kappiyabhaṇḍova gahetabbo. <bold>Taṃ panā</bold>ti apalokanakammaṃ pana. Kattabbākāraṃ dassento āha ‘‘idānī’’tiādi. <bold>Subhikkha</bold>nti samiddhabhikkhaṃ. <bold>Sulabhapiṇḍa</bold>nti <pageBreak edition="M" number="0.0482" /> sukhena labhapiṇḍaṃ. Dvīhi padehi aññamaññassa kāraṇaṃ dasseti, subhikkhattā sulabhapiṇḍaṃ, sulabhapiṇḍattā subhikkhanti vuttaṃ hoti.</paragraph>
    <paragraph line="285">Evaṃ cīvarapaccayaṃ sallakkhetvā senāsanaṃ sallakkhetabbanti sambandho. <bold>Kāle</bold>ti gāhāpanassa kāle. <bold>Vutta</bold>nti mahāaṭṭhakathāya vuttaṃ. Kasmā dve sammannitabbā, nanu ekampi sammannituṃ vaṭṭatīti āha ‘‘evañhī’’tiādi. Tattha hi yasmā gāhessati, tasmā dve sammannitabbāti yojanā. Ekena hi sammutiladdhena sakkā paraṃ gāhāpetuṃ, attanā pana attano pāpetuṃ na sakkā, tasmā dvīsu sammatesu navako vuḍḍhassa, vuḍḍho ca navakassāti ubho aññamaññaṃ gāhessantīti adhippāyo. <bold>Sammannitabbā</bold>ti ekato sammannitabbā. <bold>Aṭṭhapi soḷasapī</bold>ti ettha pisaddena tato adhikampi ekato sammannituṃ vaṭṭatīti dīpeti. Sattasatikakkhandhake ubbāhikasammutiyaṃ (cūḷava. 456) aṭṭhapi janā ekatova sammatāti vacanañcettha sādhakaṃ. Niggahakammameva hi saṅgho saṅghassa na karotīti daṭṭhabbaṃ. <bold>Tesa</bold>nti aṭṭhasoḷasajanānaṃ, sammuti vaṭṭatiyevāti sambandho. Kinti sallakkhetabbanti āha ‘‘cetiyaghara’’ntiādi.</paragraph>
    <paragraph line="286"><bold>Āsanaghara</bold>nti <pageBreak edition="V" number="2.0126" /> paṭimāgharaṃ. Maggapokkharaṇīnaṃ samīpe katā sālāyo upacāravasena vuccanti ‘‘maggo’’ti ca ‘‘pokkharaṇī’’ti ca. Tā hi sālāyo upacārasīmabbhantaragate gāmābhimukhamagge ca antoupacārasīmāyaṃ khaṇitā yattha katthaci pokkharaṇiyo ca karīyanti, iti sallakkhetabbanti yojanā. Asenāsanaṃ dassetvā senāsanaṃ dassento āha ‘‘vihāro’’tiādi. <bold>Rukkhamūla</bold>nti channakavāṭabaddharukkhamūlaṃ. Eseva nayo veḷugumbepi. Gāhentena ca gāhetabbānīti sambandho. <bold>Saṅghiko</bold>ti tatruppādo. <bold>Tesū</bold>ti dvīsu cīvarapaccayesu. <bold>Ya</bold>nti cīvarapaccayaṃ. <bold>Tassā</bold>ti cīvarapaccayassa. <bold>Ṭhitikato</bold>ti pabandhavasena ṭhitaṭṭhānato. <bold>Itaro</bold>ti paṭhamaṃ gahitacīvarapaccayato itaro.</paragraph>
    <paragraph line="287"><bold>Appatāyā</bold>ti <pageBreak edition="M" number="0.0483" /> appabhāvato, gāhiyamāneti sambandho. <bold>Pariveṇagghenā</bold>ti pariveṇaparicchedena. <bold>Labhantī</bold>ti pariveṇasāmikā bhikkhū labhanti. <bold>Ta</bold>nti pariveṇaṃ. <bold>Vijaṭetvā</bold>ti vijaṭaṃ katvā, dve vā tayo vā koṭṭhāse katvāti attho. <bold>Pakkhipitvā</bold>ti bhāgakoṭṭhāsaṃ pakkhipitvā. <bold>Na evaṃ kātabba</bold>nti yathā mahāsumatthero āha, tathā na kātabbanti attho. Akātabbakāraṇaṃ dassento āha ‘‘manussā hī’’tiādi. <bold>Tatthā</bold>ti pariveṇe, pavisitabbaṃ iti āhāti yojanā. <bold>Etthā</bold>ti etasmiṃ gāhaṇaṭṭhāne. <bold>Paṭikkosatī</bold>ti paṭisedheti. Paṭikkosanākāraṃ dassento āha ‘‘mā āvuso’’tiādi. Iti vuttaṃ, iti paṭikkosatīti yojanā. Eko hi itisaddo luttaniddiṭṭho. <bold>Tassā</bold>ti mahātherassa. <bold>Saṅgaha</bold>nti bhikkhūnaṃ saṅgahaṃ. <bold>Ta</bold>nti mahātheraṃ.</paragraph>
    <paragraph line="288"><bold>Evaṃ vattabba</bold>nti evaṃ vakkhamānanayena vattabbaṃ. Paccayaṃ dhāretha, iti vattabbanti yojanā. Pāpuṇāti āvuso iti vutteti yojanā. ‘‘Gahitaṃ hotī’’ti iminā ‘‘gaṇhatha, gaṇhāmī’’ti paccuppannakālavasena vuttattā gahitaṃ hotīti dasseti. Atītaanāgatakālavasena agahitabhāvaṃ dassento āha ‘‘sace panā’’tiādi. <bold>Satuppādamatta</bold>nti gahaṇe satiyā uppādanamattaṃ. <bold>Etthā</bold>ti senāsanapaccayagahaṇaṭṭhāne.</paragraph>
    <paragraph line="289"><bold>Yopī</bold>ti yampi. Upayogatthe cetaṃ paccattavacanaṃ, yampi paccayaṃ vissajjetīti yojanā. <bold>Paccaya</bold>nti ca cīvarapaccayaṃ. <bold>Ayampī</bold>ti ayampi paccayo. Pisaddo mahālābhapariveṇe paccayaṃ sampiṇḍeti. <bold>Tasmiṃyeva pariveṇe</bold>ti tasmiṃ paṃsukūlikena gahitapariveṇe eva. <bold>Aññassā</bold>ti paṃsukūlikato aññassa bhikkhussa. Paṃsukūliko ‘‘ahaṃ vasāmī’’ti senāsanaṃ jaggissati. Itaro ‘‘ahaṃ paccayaṃ gaṇhāmī’’ti senāsanaṃ jaggissatīti yojanā. <bold>Dvīhi kāraṇehī</bold>ti vasanagahaṇavasena dvīhi kāraṇehi. Paṃsukūlike gaṇhanteti sambandho. <bold>Idhā</bold>ti senāsane. <bold>Tenā</bold>ti <pageBreak edition="V" number="2.0127" /> paṃsukūlikena. <bold>Heṭṭhā</bold>ti senāsanassa heṭṭhā, ṭhitaṃ aññaṃ bhikkhunti sambandho. <bold>Tenā</bold>ti paṃsukūlikena <pageBreak edition="M" number="0.0484" />, kiñci vacananti sambandho. Vutthavassassa paṃsukūlikassāti yojanā. <bold>Vaṭṭatī</bold>ti paṃsukūlikassa vaṭṭati. <bold>Tasmiṃ senāsane</bold>ti paṃsukūlikena gahitasenāsane. <bold>Yesaṃ panā</bold>ti manussānaṃ pana. <bold>Tesa</bold>nti manussānaṃ.</paragraph>
    <paragraph line="290"><bold>Thūpaṃ katvā</bold>ti cetiyaṃ katvā. <bold>Tassā</bold>ti thūpassa. <bold>Tena bhikkhunā</bold>ti vassāvāsikaṃ gāhakabhikkhunā. <bold>Ta</bold>nti bhojanasālaṃ. Gāhetuṃ vaṭṭatīti sambandho. <bold>Sabbamida</bold>nti sabbaṃ idaṃ vacanaṃ.</paragraph>
    <paragraph line="291"><bold>Pāṭipadaaruṇato</bold>ti vassūpanāyikadivasasaṅkhātassa pāṭipadassa aruṇuggamanato. <bold>Vitakkacāriko</bold>ti ‘‘kattha nu kho vasissāmī’’tiādinā vitakkena caraṇe anuyutto. <bold>Senāsanaṃ yācatī</bold>ti senāsanaggāhāpakaṃ senāsanaṃ yācati. <bold>Gahita</bold>nti saṅghena gahitaṃ. <bold>Yatthā</bold>ti ṭhāne. Vassūpagatehi vattabbāti sambandho. Punappunaṃ, samaṃ vā cetiyaṅgaṇādiṃ muñcanti sodhenti imāhīti <bold>sammuñcaniyo</bold>. Mucidhātu sodhanatthe yupaccayo karaṇatthe hoti. Tālujo paṭhamakkharo. Sulabhā ce daṇḍakā, ekekena dve tisso yaṭṭhisammuñcaniyo bandhitabbā. Sulabhā ce salākā, chapañcamuṭṭhisammuñcaniyo bandhitabbāti attho. <bold>Pañca pañca ukkā</bold>ti araññavihāresu parissayavijānanatthaṃ pañca pañca aggiukkā koṭṭetabbā chinditabbāti attho.</paragraph>
    <paragraph line="292">‘‘Nibaddhavattaṃ ṭhapetvā’’ti ettha akattabbavattaṃ dassento āha ‘‘vattaṃ karontehi cā’’tiādi. Tattha vattaṃ karontehi ca evarūpaṃ adhammikavattaṃ na kātabbanti sambandho. <bold>Hi</bold> saccaṃ, sabbeva ete uddesādayo papañcāti yojanā. Papañcenti saṃsāre ciraṃ ṭhapentīti <bold>papañcā. Mūgabbata</bold>nti mūgānaṃ vataṃ, mūgehi kattabbaṃ vā, mūgena viya vā amūgehi kattabbaṃ vataṃ. Evaṃ akātabbavattaṃ dassetvā idāni kātabbavattaṃ dassento āha ‘‘pariyattidhammo nāmā’’tiādi. <bold>Tividhampī</bold>ti pariyattipaṭipattipaṭivedhavasena tippakārampi. Avayavapariyattidhammopi avayavipariyattidhammaṃ, avayavipariyattidhammo <pageBreak edition="M" number="0.0485" /> vā avayavapariyattidhammaṃ patiṭṭhāpeti, tasmā pariyattidhammo attanāpi attānaṃ patiṭṭhāpesīti veditabbaṃ. <bold>Uddisathā</bold>ti pariyattiṃ uddisatha. <bold>Sodhetvā…pe… upasampādethā</bold>ti ettha sodhanaṃ nāma sabbesaṃ ācārakulaputtānaṃ upaparikkhanaṃ. <bold>Sodhetvā nissayaṃ dethā</bold>ti ettha sodhanaṃ nāma bhikkhusabhāgataṃ upaparikkhanaṃ. <bold>Hī</bold>ti saccaṃ. <bold>Kulaputto</bold>ti ācārakulaputto. Yattakāni dhutaṅgāni samādiyituṃ sakkothāti yojanā. <bold>Antovassaṃ nāmeta</bold>nti bhummatthe upayogavacanametaṃ. Etasmiṃ antovasseti hi attho, bhavitabbantiādīsu <pageBreak edition="V" number="2.0128" /> sambandhitabbaṃ. <bold>Sakaladivasa</bold>nti sakaladivasamhi, appamattehīti sambandho. <bold>Ekacārikavatta</bold>nti ekakena caritabbaṃ vattaṃ. <bold>Bhasse</bold>ti vacane. <bold>Dasavatthukakatha</bold>nti appicchatādidasavatthuka kathaṃ.</paragraph>
    <paragraph line="293"><bold>Viggāhikapisuṇapharusavacanānī</bold>ti viggahaṃ kalahaṃ janetīti viggāhikaṃ, viggāhikavacanañca pisuṇavacanañca pharusavacanañca viggāhikapisuṇapharusavacanāni. Manasikārabahulā viharatha iti ovaditabbāti yojanā. <bold>Dantakaṭṭhakhādanavatta</bold>nti heṭṭhā adinnādānavaṇṇanāyaṃ vuttaṃ dantakaṭṭhakhādane, dantakaṭṭhakhādanassa vā vattaṃ. ‘‘Pattaṃ thavikāya pakkhipantena na kathetabba’’nti iminā kathente pamādena patto bhijjeyyāti pattassa guttatthāya kathanaṃ nivāreti. <bold>Ācikkhitabbā</bold>ti itisaddo parisamāpanattho.</paragraph>
    <paragraph line="294">Koci dāyakoti sambandho. <bold>Āgantuko bhikkhū</bold>ti cīvaraggāhitato pacchā āgato āgantuko bhikkhu. <bold>Saṅghatthero</bold>ti āvāsikasaṅghatthero. <bold>Paṭhamabhāga</bold>nti pubbe gāhitaṃ paṭhamabhāgaṃ, <bold>parivattetvā</bold>ti pubbe gāhitabhāgena pacchā dātabbaṃ vassāvāsikaṃ parivattetvā. Āgantukassa vassaggena pattaṭṭhāne āgantukassa dātabbanti yojanā. ‘‘Āgantukassā’’ti padaṃ pubbāparaṃ apekkhati. Tasmā dvinnaṃ padānaṃ majjhe vuttaṃ. <bold>Paṭhamavassūpagatā</bold>ti paṭhamavassūpanāyikadivase vassūpagatā. ‘‘Dve tīṇi cattārī’’ti vacanassa vā bahūnaṃ bhikkhūnaṃ vā byāpanatthāya ‘‘laddhaṃ laddha’’nti vicchāvasena vuttaṃ. <bold>Tena panā</bold>ti āgantukena <pageBreak edition="M" number="0.0486" /> pana. Paṭhamavassūpagatehi appake laddhe pacchimavassūpanāyikadivase dātabbānaṃ vassāvāsikānaṃ bahukepi ayaṃ nayo ñātabboti katvā na vutto.</paragraph>
    <paragraph line="295"><bold>Dvīsupī</bold>ti paṭhama dutiyavasena dvīsupi. Vassūpagatā bhikkhū bhikkhāya kilamantā vadantīti sambandho. <bold>Idhā</bold>ti ṭhāne. <bold>Vasantā</bold>ti ekato vasantā. Dve bhāgā homa sādhu vatāti yojanā. <bold>Sādhu vatā</bold>ti ekaṃsena sundarā bhaveyyunti attho. <bold>Yesa</bold>nti bhikkhūnaṃ. <bold>Tatthā</bold>ti ñātipavāritaṭṭhānesu. <bold>Pavāraṇāyā</bold>ti pavāraṇādivase. <bold>Tesū</bold>ti bhikkhūsu. <bold>Ye</bold>ti bhikkhū. <bold>Tatthā</bold>ti ñātipavāritaṭṭhānesu. Kasmā apaloketvā dātabbaṃ, nanu te sādiyantīti āha ‘‘sādi yantāpi hī’’tiādi. Tattha <bold>hī</bold>ti yasmā. ‘‘Neva vassāvāsikassa sāmino’’ti iminā tesaṃ vassacchinnataṃ dīpeti. <bold>Neva adātuṃ labhantī</bold>ti paṭhamameva katikavattassa katattā adātuṃ neva labhanti, sabbesaṃ no amhākanti yojanā. <bold>Idhā</bold>ti ṭhāne. <bold>Ta</bold>nti katikavattaṃ. Eko bhikkhūti sambandho. <bold>Tesa</bold>nti bhikkhūnaṃ. <bold>Tatthā</bold>ti sabhāgaṭṭhāne. Vasitvā āgatānaṃ tesaṃ bhikkhūnanti <pageBreak edition="V" number="2.0129" /> yojanā. Na labbhati iti vuttanti yojanā. <bold>Imesa</bold>nti vassāvāsiappattakānaṃ ekaccānaṃ. <bold>Gāhitasadisamevā</bold>ti vassāvāsikassa gāhitena sadisameva. <bold>Tesamevā</bold>ti ekaccānameva.</paragraph>
    <paragraph line="296"><bold>Pakkantopī</bold>ti aññaṃ ṭhānaṃ pakkamantopi. <bold>Hī</bold>ti saccaṃ, yasmā vā. Tena bhikkhunā kataṃ pānīyaupaṭṭhapanādikammaṃ <bold>bhatiniviṭṭhaṃ</bold> bhatiyā ṭhitanti yojanā. Apalokanakammaṃ katvā gāhitaṃ saṅghikanti sambandho. <bold>Saṅghika</bold>nti tatruppādaṃ sandhāya vuttaṃ. <bold>Vibbhantopī</bold>ti pisaddo pageva chinnavassoti dasseti. <bold>Paccayavasenevā</bold>ti saddhādeyyapaccayavasena. <bold>Vadantī</bold>ti keci vadanti.</paragraph>
    <paragraph line="297">Disaṃgamiko bhikkhu vibbhamatīti sambandho. <bold>Manusse</bold>ti vassāvāsikadāyakamanusse. <bold>Sammukhā</bold>ti āvāsikassa sammukhā. <bold>Sampaṭicchāpetvā</bold>ti ‘‘suṭṭhu dassāmā’’ti paṭicchāpetvā. <bold>Yassa gāhita</bold>nti yassa bhikkhuno senāsanaṃ gāhitaṃ. <bold>Senāsanasāmikassā</bold>ti senāsanadāyakassa puttadhītādayoti <pageBreak edition="M" number="0.0487" /> sambandho. <bold>Senāsane demā</bold>ti senāsanassa dema. <bold>Tatthā</bold>ti senāsane. Ekameva vatthaṃ dātabbaṃ. Kasmā? Puggalassa adatvā senāsanasseva dātabbattā. <bold>Vassāvāsikaṭṭhitikāyā</bold>ti vassāvāsikagāhitassa ṭhitikāya. <bold>Eseva nayo</bold>ti senāsanasseva dinnattā eseva nayo. <bold>Tasseva hontī</bold>ti puggalasseva dinnattā tasseva honti.</paragraph>
    <paragraph line="298">Dutiyo therāsane gāhito hotīti sambandho. Paṭhamabhāgassa sāmaṇerassa gāhitattā vuttaṃ ‘‘varabhāgaṃ sāmaṇerassa datvā’’ti. <bold>Ubhopī</bold>ti dve therasāmaṇerepi. <bold>Sayamevā</bold>ti dāyako sayameva. <bold>Ya</bold>nti vassāvāsikaṃ. <bold>Yassā</bold>ti therassa vā sāmaṇerassa vā.</paragraph>
    <paragraph line="299"><bold>Ito</bold>ti vuttanayato. <bold>Daharasāmaṇerassā</bold>ti taruṇassa sāmaṇerassa. <bold>So</bold>ti gharasāmiko. <bold>Na</bold>nti pattajanaṃ. <bold>Yassā</bold>ti bhikkhuno. <bold>Tesa</bold>nti manussānaṃ. <bold>Yathābhūtaṃ ācikkhitabba</bold>nti vibbhamakālaṅkatakāraṇaṃ yathābhūtaṃ ācikkhitabbaṃ. <bold>Suddhapaṃsukūlikāyevā</bold>ti aññehi amissā suddhā paṃsukūlikāyevāti. <bold>Idaṃ nevāsikavatta</bold>nti nigamanaṃ.</paragraph>
    <subhead line="300">Upanandavatthukathā</subhead>
    <paragraph line="301" number="319"><bold>Ayamattho</bold>ti ayaṃ vakkhamāno attho, evaṃ veditabboti sambandho. <bold>Tatthā</bold>ti gāmake <pageBreak edition="V" number="2.0130" />. <bold>Ta</bold>nti senāsanaṃ, gaṇhantenevāti sambandho. <bold>Idhā</bold>ti sāvatthiyaṃ. <bold>Mutta</bold>nti te senāsanaṃ muñcitaṃ hoti. <bold>Tatrāpī</bold>ti gāmakepi. <bold>Ubhayatthā</bold>ti sāvatthiyaṃ, gāmake cāti ubhayattha.</paragraph>
    <paragraph line="302"><bold>Etthā</bold>ti upanandavatthusmiṃ. <bold>Katha</bold>nti kena pakārena paṭippassambhati. <bold>Idhā</bold>ti sāsane. Ekacco gaṇhātīti sambandho. <bold>Tatrāpī</bold>ti sāmantavihārepi <pageBreak edition="M" number="0.0488" />. <bold>Tassā</bold>ti bhikkhussa. <bold>Idhā</bold>ti senāsane. <bold>Ālayamatta</bold>nti cittuppādamattaṃ. <bold>Iccassā</bold>ti iti assa, evaṃ assa bhikkhussāti attho. <bold>Sabbatthā</bold>ti sabbasmiṃ ‘‘gahaṇena gahaṇa’’ntiādike catukke. Yo pana gacchatīti sambandho. <bold>Upacārasīmātikkame</bold>ti nimittatthe cetaṃ bhummavacanaṃ, bhāvena bhāvalakkhaṇe vā. <bold>Tatthā</bold>ti aññasmiṃ vihāre paccāgacchati, vaṭṭati, senāsanaggāho na paṭippassambhatīti adhippāyo.</paragraph>
    <paragraph line="303" number="320"><bold>Yo</bold>ti bhikkhu. <bold>Mahantataro vā daharataro vā</bold>ti attano mahantataro vā daharataro vā hoti. So bhikkhu tivassantaro nāmāti yojanā. Ekassa bhikkhuno tiṇṇaṃ vassānamantare ṭhito tivassantaro añño bhikkhu. <bold>Tatthā</bold>ti bhikkhūsu. <bold>Ime sabbe</bold>ti tivassantaradvivassantarasamānavassike ime bhikkhū, labhantīti sambandho. <bold>Yaṃ tiṇṇaṃ pahotī</bold>ti mañcapīṭhavinimuttaṃ yaṃ āsanaṃ tiṇṇaṃ sukhaṃ nisīdituṃ pahoti, tathārūpe āsanepi dve dve hutvā nisīdituṃ labhantīti yojanā. Apisaddena mañcapīṭhāni apekkhati. Idaṃ pacchimadīghāsanaṃ. <bold>Anupasampannenāpī</bold>ti pisaddo pageva upasampannenāti dasseti.</paragraph>
    <paragraph line="304"><bold>Hatthikumbhe</bold>ti hatthisiropiṇḍe. Iminā hatthisaddena hatthikumbho gahito avayavūpacārena vā uttarapadalopena vāti dasseti. Hatthī viyāti hatthī, bhūmibhāgo, hatthimhi patiṭṭhito pādasaṅkhāto nakho imassāti <bold>hatthinakhako,</bold> pāsādo. Etaṃ ‘‘hatthinakhako’’ti nāmaṃ evaṃkatassa pāsādassa nāmanti yojanā. ‘‘Suvaṇṇarajatādivicitrānī’’ti padaṃ ‘‘kavāṭāni mañcapīṭhāni tālavaṇṭānī’’ti sabbapadesu yojetabbaṃ. Yaṃkiñci cittakammakataṃ atthi, sabbaṃ vaṭṭatīti yojanā. Pāsādassa demāti sambandho. <bold>Pāṭekka</bold>nti pāsādato visuṃ. <bold>Paṭiggahitamevā</bold>ti sabbaṃ paṭiggahitameva hoti. Gonakādīni aṭṭhārasa attharaṇāni paribhuñjitunti sambandho. <bold>Gihivikaṭanīhārenā</bold>ti gihīhi visesena yathākāmaṃ kariyatīti <bold>gihivikaṭaṃ,</bold> gihisantakaṃ. ‘‘Gihivikaṭa’’nti nīhāro abhinīhāro gihivikaṭanīhāro, tena. <bold>Labbhantī</bold>ti nisīditumeva labbhanti. <bold>Tatrāpī</bold>ti dhammāsanepi.</paragraph>
    <subhead line="305">Avissajjiyavatthukathā</subhead>
    <paragraph line="306" number="321"><bold>Etānī</bold>ti <pageBreak edition="V" number="2.0131" /><pageBreak edition="M" number="0.0489" /> garubhaṇḍāni. <bold>Tatthā</bold>ti rāsivasena pañcasu sarūpavasena pañcavīsatiyā garubhaṇḍesu. Āgantvā, ābhuso vā ramanti etthāti <bold>ārāmo. Tesaṃyevā</bold>ti pupphārāmaphalārāmānameva. ‘‘Ṭhapitokāso’’ti iminā vatthusaddassa bhūmibhedatthaṃ dasseti. Vasati ārāmo patiṭṭhahati etthāti <bold>ārāmavatthu. Tesu vā</bold>ti ettha vāsaddena navabhūmibhāgato aññassa porāṇabhūmibhāgassapi ārāmavatthubhāvaṃ vikappeti. Visesena catuiriyāpathe harati pavatteti etthāti <bold>vihāro. Tassā</bold>ti vihārassa. <bold>Catunnaṃ mañcāna</bold>nti niddhāraṇatthe sāmivacanaṃ. Aññataro mañco nāmāti yojanā. Eseva nayo sesesupi. ‘‘Lohena katā kumbhī’’ti iminā <bold>lohakumbhī</bold>ti ettha majjhelopasamāsaṃ dasseti. Lohamayā kumbhī <bold>lohakumbhī</bold>ti vacanatthopi yujjateva. ‘‘Eseva nayo’’ti iminā lohena kataṃ <bold>bhāṇakaṃ,</bold> lohena kato <bold>vārako,</bold> lohena kataṃ <bold>kaṭāha</bold>nti atthaṃ atidisati. <bold>Etthā</bold>ti bhāṇakavārakakaṭāhesu. <bold>Arañjaro</bold>ti atimahantattā araṃ khippaṃ jarati vināsetīti arañjaro. Atha vā jalaṃ gaṇhituṃ alanti arañjaro lakārānaṃ rakāre katvā.</paragraph>
    <paragraph line="307">Gāthāvasena nigamanaṃ dassento āha ‘‘eva’’ntiādi. Tattha evaṃ pakāsayīti sambandho. Dve garubhaṇḍāni <bold>dvisaṅgahāni</bold> honti, <bold>tatiyaṃ</bold> garubhaṇḍaṃ catusaṅgahaṃ hoti, <bold>catutthaṃ</bold> garubhaṇḍaṃ navakoṭṭhāsaṃ hoti, <bold>pañcamaṃ</bold> garubhaṇḍaṃ aṭṭhabhedanaṃ hoti, <bold>iti</bold> iminā pakārena <bold>pañcanimmalalocano</bold> nātho pañcahi rāsīhi <bold>pañcavīsavidhaṃ</bold> garubhaṇḍaṃ pakāsayīti yojanā.</paragraph>
    <paragraph line="308"><bold>Tatrā</bold>ti garubhaṇḍe. <bold>Hī</bold>ti vitthāro. Sabbampi idaṃ garubhaṇḍaṃ avissajjiyanti vuttanti yojanā. <bold>Idhā</bold>ti imasmiṃ vatthusmiṃ. Parivāre pana āgatanti sambandho.</paragraph>
    <paragraph line="309">Pañca rāsayo mahesinā vuttāti yojanā. <bold>Etthā</bold>ti parivāre.</paragraph>
    <paragraph line="310"><bold>Tatrā</bold>ti <pageBreak edition="M" number="0.0490" /> ‘‘parivattanavasenā’’ti vacane. Idaṃ garubhaṇḍaṃ upanetunti sambandho. Niccaṃ tiṭṭhantīti <bold>thāvarā,</bold> ṭhādhātu varapaccayo, ṭhākārassa thākāro. Iminā ārāmaārāmavatthuvihāravihāravatthūni gahetabbāni. Avissajjiyaavebhaṅgīyattā garu alahukaṃ bhaṇḍaṃ <bold>garubhaṇḍaṃ</bold>. Iminā mañcādīni ekavīsati garubhaṇḍāni gahetabbāni. <bold>Thāvare</bold>ti ādhāre bhummaṃ, pariyāpannanti sambandho. Atha vā niddhāraṇe bhummaṃ, thāvaresūti hi attho, khettantiādīsu sambandhitabbaṃ. Khipati <pageBreak edition="V" number="2.0132" /> pubbaṇṇabījametthāti <bold>khettaṃ</bold>. Vasati aparaṇṇabījaṃ patiṭṭhāti etthāti <bold>vatthu,</bold> tale bhūmibhāge ekato vā dvīhi vā tīhi vā ṭhānehi āvaraṇaṃ karīyati etthāti <bold>taḷāko,</bold> saro. Kassakānaṃ matena kattabbāti <bold>mātikā</bold>. Ārāmena parivattetunti sambandho. Kāni parivattetunti āha ‘‘imāni cattāripī’’ti. <bold>Pi</bold>saddo avayavasampiṇḍano.</paragraph>
    <paragraph line="311"><bold>Tatrā</bold>ti ‘‘parivattetuṃ vaṭṭatī’’ti vacane. <bold>Dūre</bold>ti saṅghārāmato dūraṭṭhāne. <bold>Yampī</bold>ti nāḷikeraphalampi. <bold>Harantī</bold>ti saṅghassa haranti. <bold>Aññesa</bold>nti saṅghato aññesaṃ manussānanti sambandho. <bold>Te</bold>ti manussā. Saṅghena sampaṭicchitabboti sambandho. <bold>Ruccatī</bold>ti saṅghassārāmena manussānamārāmaṃ, manussānamārāmena vā saṅghassārāmaṃ parivattetuṃ rucīyati icchīyati. Bhikkhūnaṃ ārāmoti sambandho. <bold>Aya</bold>nti manussānamārāmo. <bold>Khuddako</bold>ti saṅghārāmato khuddako. <bold>Āya</bold>nti ayati āyasāmiko dhanena vaḍḍhiṃ gacchati anenāti āyo, taṃ. <bold>Samakamevā</bold>ti samappamāṇameva, āyaṃ sace detīti sambandho. Pamāṇatthe kapaccayo. Manussānaṃ rukkhāti sambandho. Atirekaṃ saṅghassa demāti sambandho. <bold>Jānāpetvā</bold>ti ‘‘saṅghe dinnaṃ mahapphala’’nti (ma. ni. 3.376) saṅghassa dinnadānassa ānisaṃsaṃ manussānaṃ jānāpetvā. Phaladhārino honti nanūti yojanā. <bold>Eva</bold>ntiādi nigamanaṃ. <bold>Eteneva nayenā</bold>ti yena nayena ārāmo ārāmena parivattetabbo, eteneva nayena. Mahantena vā khuddakena vā ārāmavatthunā cāti yojanā. Ārāma ārāmavatthuvihāravihāravatthūni parivattetabbānīti sambandho.</paragraph>
    <paragraph line="312"><bold>Ubhopī</bold>ti <pageBreak edition="M" number="0.0491" /> gehapāsādavasena ubhopi. <bold>Tatthā</bold>ti gehe. <bold>Idaṃ panā</bold>ti pāsādasaṅkhātaṃ gehaṃ, manussānaṃ gehanti sambandho. Mahagghena vā appagghena vā vihāravatthunā cāti yojanā. Vihāravihāravatthuārāmaārāmavatthūni parivattetabbānīti sambandho. <bold>Eva</bold>ntiādi nigamanaṃ.</paragraph>
    <paragraph line="313">Garubhaṇḍena garubhaṇḍaparivattane evaṃ vinicchayo veditabboti yojanā. <bold>Paṃsvāgārakesū</bold>ti paṃsukīḷanatthāya katesu agārakesu. <bold>Kappiyamañcā</bold>ti saṅghagaṇapuggalānaṃ kappiyā suvaṇṇarajatādīhi akatā mañcā. Vihārassa pana suvaṇṇarajatamayādikāpi kappiyā mañcā dātabbāti sambandho. <bold>Bahisīmāyā</bold>ti upacārasīmato bahi. <bold>Tatthā</bold>ti saṅghattherassa vasanaṭṭhāne. <bold>Tatthā</bold>ti tassa bhikkhuno vasanaṭṭhāne. <bold>‘‘Mahagghenā’’</bold>ti vuttavacanaṃ niyamento āha ‘‘satagghanakena vā sahassagghanakena vā’’ti. <bold>Mañcasata</bold>nti mañcabahuṃ. <bold>Etesupī</bold>ti pīṭhabhisibibbohanesupi. <bold>Tatthā</bold>ti pīṭhabhisibibbohanesu. Kappiyaṃ pīṭhādīti sambandho. <bold>Akappiyaṃ vā mahagghaṃ kappiyaṃ vā</bold>ti kappiyena vā mahagghakappiyena vā parivattetvāti sambandho. ‘‘Vuttavatthūnī’’ti <pageBreak edition="V" number="2.0133" /> padaṃ ‘‘parivattetvā’’ti pade avuttakammaṃ, ‘‘gahetabbānī’’ti pade vuttakammaṃ, pubbāparāpekkhapadaṃ.</paragraph>
    <paragraph line="314"><bold>Pasatamattaudakagaṇhakānipī</bold>ti ettha pasato nāma kuñcitapāṇi. <bold>Sīhaḷadīpe</bold>ti sīhaṃ lāti gaṇhātīti <bold>sīhaḷo</bold> lakārassa ḷakāraṃ katvā, sīhabāhunāmako rājā, tassa puttattā vijayakumāropi sīhaḷo nāma, tena ādimhi nivāsabhāvena gahitattā dīpo <bold>sīhaḷadīpo</bold> nāma, tasmiṃ. Pādaṃ gaṇhātīti <bold>pādagaṇhano,</bold> soyeva <bold>pādagaṇhanako. Pādo nāmā</bold>ti ‘‘pādagaṇhanako’’ti ettha pādo nāma. Yo lohavārako magadhanāḷiyā pañcanāḷimattaṃ gaṇhāti, so lohavārako pādo nāmāti yojanā. Iminā pamāṇassa nāmaṃ pamāṇavante upacārato vohāranayaṃ dasseti. <bold>Tato</bold>ti pañcanāḷimattagaṇhanakavārakato. <bold>Imānī</bold>ti lohakumbhīādīni.</paragraph>
    <paragraph line="315"><bold>Bhiṅgāra</bold><pageBreak edition="M" number="0.0492" /><bold>…pe… kaṭacchuādīnī</bold>ti bhiṅgāro ca paṭiggaho ca uḷuṅko ca dabbi ca kaṭacchu ca pāti ca taṭṭako ca sarako ca samuggo ca aṅgārakapallo ca dhūmakaṭacchu ca <bold>bhiṅgāra…pe… dhūmakaṭacchuyo,</bold> tā ādi yesaṃ tānīti <bold>bhiṅgāra…pe… kaṭacchuādīni</bold>. Ādisaddena aññāni upakaraṇāni gahetabbāni. <bold>Bhājanīyānī</bold>ti bhājetabbāni. <bold>Kaṃsalohādī</bold>tiādisaddena vaṭṭalohaṃ saṅgaṇhāti. <bold>Vaṭṭalohaṃ nāma</bold> pītalohaṃ. <bold>Hī</bold>ti saccaṃ, yasmā vā. <bold>Pārihāriya</bold>nti saṅghikaparibhogaṃ pariharitvā apanetvā puggalikaparibhogena paribhuñjanaṃ, ‘‘attasantaka’’nti vā pariggahena haritvā bhuñjanaṃ na vaṭṭati. <bold>Gihivikaṭanīhārenevā</bold>ti ‘‘gihivikaṭa’’nti abhinīhāreneva.</paragraph>
    <paragraph line="316">Aññasmimpi kappiyalohabhaṇḍe pariyāpannā añjanīti yojanā. Atha vā <bold>kappiyalohabhaṇḍe</bold>ti niddhāraṇe bhummaṃ, ‘‘añjanī’’tiādinā sambandhitabbaṃ. <bold>Sūcī</bold>ti cīvarādisibbanakā sūci. <bold>Paṇṇasūcī</bold>ti paṇṇe likhanā sūci. <bold>Aññampī</bold>ti añjaniādito aññampi. Dhūmanettañca phālañca dīparukkho ca dīpakapallako ca olambakadīpo ca <bold>dhūmanetta…pe… olambakadīpā</bold>. Itthipurisatiracchānagatasaṅkhātāni rūpāni etesu atthīti <bold>itthipurisatiracchānagatarūpakāni</bold>. Dhūmanetta…pe… olambakadīpā ca te itthipurisatiracchānagatarūpakāni ceti <bold>dhūmanetta…pe… rūpakāni,</bold> visesanaparanipāto. Tāni vā aññāni vā bhitticchadanakavāṭādīsu upanetabbāni lohabhaṇḍānīti sambandho. <bold>Lohakhilaka</bold>nti lohamayaṃ āṇiṃ. <bold>Pariharitvā</bold>ti ‘‘attano santaka’’nti pariggahena haritvā, saṅghikaparibhogagihivikaṭāni vā apanetvā. <bold>Khīrapāsāṇamayānī</bold>ti khīravaṇṇena pāsāṇena katāni.</paragraph>
    <paragraph line="317">Suvaṇṇañca <pageBreak edition="V" number="2.0134" /> rajatañca hārakūṭañca jātiphalikañca <bold>suvaṇṇa…pe… jātiphalikāni,</bold> tehi katāni bhājanāni <bold>suvaṇṇa…pe… bhājanāni. Sabba</bold>nti suvaṇṇarajatādisabbaṃ. <bold>Vaṭṭatī</bold>ti saṅghagaṇapuggalānaṃ vaṭṭati.</paragraph>
    <paragraph line="318">Vāsiādīsu <pageBreak edition="M" number="0.0493" /> evaṃ vinicchayo veditabboti yojanā, niddhāraṇe vā bhummaṃ. Yāya vāsiyā na sakkāti sambandho. <bold>Tato</bold>ti vāsito. <bold>Mahattarī</bold>saddo mahantapariyāyo anipphannapāṭipadiko. Mahattarī vāsīti sambandho. <bold>Vejjāna</bold>nti bhisakkānaṃ. <bold>Sirāvedhanapharasupī</bold>ti pisaddena tato mahantaṃ pana pagevāti dasseti. Yā pana kuṭhārī āvudhasaṅkhepena katāti sambandho. Atha vā āvudhasaṅkhepena katā yā pana kuṭhārī atthīti yojanā. <bold>Anāmāsā</bold>ti anāmasitabbā, anāmāsārahāti attho. <bold>Caturaṅgulamattopī</bold>ti pisaddo tato adhiko pana pagevāti dasseti. Nikhaṇitvā khādatīti <bold>nikhādanaṃ</bold>. Caturassaṃ mukhametassāti <bold>caturassamukhaṃ</bold>. Doṇisadisaṃ mukhametassāti <bold>doṇimukhaṃ</bold>. Sammuñcanidaṇḍavedhanampi nikhādanaṃ daṇḍabaddhaṃ hoti ceti yojanā. Daṇḍena bandhitabbanti <bold>daṇḍabaddhaṃ,</bold> daṇḍaṃ baddhametassāti vā daṇḍabaddhaṃ. ‘‘Adaṇḍaka’’nti vatvā tassevatthaṃ dassetuṃ vuttaṃ ‘‘phalamattamevā’’ti. Natthi daṇḍametassāti <bold>adaṇḍakaṃ. Ya</bold>nti nikhādanaṃ. <bold>Pariharitu</bold>nti puggalikabhāvena pariggahetvā harituṃ, saṅghikabhāvaṃ apanetuṃ vā. Sikharampi nikhādaneneva saṅgahitaṃ lakkhaṇahāranayena samānakiccabhāvato. <bold>Sikhara</bold>nti yena paribbhamitvā chindanti, yehi manussehi dinnānīti sambandho. <bold>Te</bold>ti manussā, vadantīti sambandho. <bold>No</bold>ti amhākaṃ. <bold>Pākatike</bold>ti pakatiyā ṭhite, yathā paṭhamaṃ ṭhitā honti, tathā karissāmāti attho. <bold>Sace āharantī</bold>ti sace āyācanaṃ akatvā haranti. <bold>Anāharantāpī</bold>ti puna anāharantāpi.</paragraph>
    <paragraph line="319">Kammāro ca taṭṭakāro ca cundakāro ca naḷakāro ca maṇikāro ca pattabandhako ca <bold>kammāra…pe… pattabandhakā,</bold> tesaṃ. Adhikaraṇī ca muṭṭhiko ca saṇḍāso ca tulā ca <bold>adhikaraṇi…pe… tulā. Saṅghe dinnakālato</bold>ti saṅghassa dinnakālato. Tipuṃ chindati anenāti <bold>tipucchedanaṃ,</bold> tameva satthakaṃ <bold>tipucchedanasatthakaṃ</bold>. Mahākattariñca mahāsaṇḍāsañca <pageBreak edition="M" number="0.0494" /> mahāpipphilikañca ṭhapetvāti yojanā. Kasmā ṭhapitānīti āha ‘‘mahākattariādīni garubhaṇḍānī’’ti. Tattha yasmā mahākattariādīni garubhaṇḍāni, tasmā ‘‘ṭhapetvā mahākattari’’nti ādi mayā vuttanti yojanā.</paragraph>
    <paragraph line="320">Valliādīsu <pageBreak edition="V" number="2.0135" /> evaṃ vinicchayo veditabboti yojanā. <bold>Vettavalliādikā</bold>ti vettasaṅkhātavalliādikā. <bold>Aḍḍhabahuppamāṇā</bold>ti ettha –</paragraph>
    <gathalast line="321">‘‘Byāmo sahakarā bāhu, dvepassadvayavitthatā’’ti. –</gathalast>
    <unindented line="322">Abhidhāne (abhidhānappadīpikāyaṃ 269 gāthāyaṃ) vuttattā bāhu nāma idha byāmova adhippeto. Tasmā dvīsu passesu vitthatānaṃ byāmasaṅkhātānaṃ sahakarānaṃ dvinnaṃ bāhūnaṃ aḍḍhoti <bold>aḍḍhabāhu,</bold> tassa pamāṇametassāti <bold>aḍḍhabāhuppamāṇā</bold>ti vacanattho kātabbo, dīghato dvihatthā vallīti vuttaṃ hoti. <bold>Tatthajātakā</bold>ti tissaṃ saṅghassa bhūmiyaṃ jātakā. <bold>Rakkhitagopitā</bold>ti saṅghena sayaṃ rakkhitā, parehi gopitā. Iminā arakkhitaagopitā garubhaṇḍaṃ na hotīti dasseti. <bold>Sā</bold>ti valli. Atirekā hotīti sambandho. <bold>Upanetu</bold>nti taṃ valliṃ upanetuṃ. Suttañca makacivākañca nāḷikerahīrañca cammañca <bold>sutta…pe… cammāni,</bold> tehi katā <bold>sutta…pe… cammamayā</bold>. Rajjukā vā yottāni vā garubhaṇḍaṃ hotīti sambandho. <bold>Ekavaṭṭā vā dvivaṭṭā vā</bold>ti ettha vāsaddena tivaṭṭādiṃ saṅgaṇhāti. Avaṭṭetvā dinnaṃ suttañca avaṭṭetvā dinnā makacivākanāḷikerahīrā cāti yojanā.</unindented>
    <paragraph line="323">Yo koci veḷūti sambandho. <bold>Sopī</bold>ti veḷupi vaṭṭatīti sambandho. Pisaddena valliṃ apekkhati. <bold>Idametthā</bold>ti idaṃ sabbaṃ ettha veḷumhi, veḷūsu vā idanti sambandho. <bold>Samakaṃ</bold> vāti gahitaveḷunā samappamāṇaṃ vā. <bold>Atirekaṃ vā</bold>ti tato atirekaṃ vā. <bold>Taṃagghanaka</bold>nti tassa veḷuno agghanārahaṃ. <bold>Phātikamma</bold>nti vaḍḍhikammaṃ. <bold>Tatthevā</bold>ti gaṇhanaṭṭhāneva. <bold>Gamanakāle</bold>ti gaṇhanaṭṭhānato aññattha gamanakāle. ‘‘Pahiṇitvā dātabbo’’ti iminā sayaṃ vā āgantvā dātabboti atthopi lakkhaṇahāranayena gahetabbo samānakiccattā.</paragraph>
    <paragraph line="324">Muñjapabbajasaddena <pageBreak edition="M" number="0.0495" /> muñjapabbajatiṇānaṃ pāḷiyaṃ visuṃ gahitattā tiṇasaddena tāni ṭhapetvā pārisesañāyena avasesatiṇameva gahetabbanti dassento āha ‘‘muñjaṃ pabbajañca ṭhapetvā’’tiādi. Samānaphalattā lakkhaṇahāranayena paṇṇampi tiṇeneva saṅgahitanti dassento āha ‘‘yatthā’’tiādi. Tattha <bold>yatthā</bold>ti yasmiṃ ṭhāne, <bold>itī</bold>ti evaṃ. Tiṇañca garubhaṇḍaṃ hotīti sambandho. <bold>Tatthajātakaṃ vā</bold>ti tasmiṃ saṅghārāme jātakaṃ vā. <bold>Bahārāme</bold>ti saṅghārāmato bahi. <bold>Tampī</bold>ti tiṇampi. Pisaddena valliveḷū apekkhati. <bold>Aṭṭhaṅgulappamāṇopī</bold>ti dīghato aṭṭhaṅgulapamāṇopi <pageBreak edition="V" number="2.0136" />. <bold>Rittapotthako</bold>ti alikhitattā tuccho makacivatthādikopi paṇṇamayopi potthako. Idañca paṇṇapasaṅgena vuttaṃ.</paragraph>
    <paragraph line="325"><bold>Pañcavaṇṇā vā</bold>ti nīlapītalohitodātamañjiṭṭhavasena pañcavaṇṇanā vā. <bold>Tampī</bold>ti mattikampi. Pisaddena valliveḷutiṇāni apekkhati.</paragraph>
    <paragraph line="326">Dārubhaṇḍe evaṃ vinicchayo veditabboti yojanā. Rakkhitagopito yo koci dārubhaṇḍako atthīti yojanā. Mahāaṭṭhakathāyaṃ pana vuttoti sambandho.</paragraph>
    <paragraph line="327"><bold>Tatrā</bold>ti mahāaṭṭhakathāyaṃ, ‘‘tena kho pana samayenā’’ti pāḷiyaṃ vā. <bold>Imesū</bold>ti āsandikādīsu. <bold>Etthā</bold>ti pīṭhesu, palālapīṭhenāti sambandho. <bold>Byagghacammaonaddha</bold>nti byagghacammena avanaddhaṃ. <bold>Vāḷarūpaparikkhitta</bold>nti vāḷarūpehi parivāritaṃ. <bold>Ratanaparisibbita</bold>nti ratanasuttena samantato sibbitaṃ.</paragraph>
    <paragraph line="328"><bold>Etesupī</bold>ti vaṅkaphalakādīsupi. ‘‘Saṅkhathālakaṃ pana bhājanīya’’nti pāṭhassānantaraṃ ‘‘tathā’’ti pāṭho atthi, so ettha na yujjati, parato pana ‘‘yena kenaci kataṃ garubhaṇḍamevā’’ti pāṭhassānantaraṃ yujjati. Tattha hi yathā yena kenaci kataṃ garubhaṇḍameva hoti, tathā thambhatulāsopānaphalakādīsu dārumayaṃ vā pāsāṇamayaṃ vā yaṃkiñci gehasambhārarūpaṃ garubhaṇḍamevāti attho.</paragraph>
    <paragraph line="329"><bold>Sabba</bold>nti sakalaṃ udakatumbapādakathalikamaṇḍalaṃ. <bold>Etesupī</bold>ti ādhārakādīsupi. <bold>Tathā thambhatalā</bold>ti ettha tathāsaddena ‘garubhaṇḍamevā’’ti <pageBreak edition="M" number="0.0496" /> padaṃ atidisati. <bold>Saṅghe dinna</bold>nti saṅghassa dinnaṃ. <bold>Bhūmattharaṇa</bold>nti bhūmiyaṃ attharitabbaṃ. <bold>Tampī</bold>ti eḷakacammampi.</paragraph>
    <paragraph line="330">Udukkhalaṃ garubhaṇḍamevāti sambandho. Eseva nayo <bold>musala</bold>ntiādīsupi. <bold>Etesū</bold>ti mañcapādādīsu. <bold>Anuññātavāsiyā</bold>ti bhājanatthāya anuññātavāsiyā. <bold>Dhamakaraṇo</bold>ti ettha ‘‘saṅkhaṃ dhamati, saṅkhadhamako’’tiādīsu viya nissaṃyogapāṭhoyeva yujjati. Tasmā dhamati vātena pavattatīti <bold>dhamo,</bold> vātahetuko saddo, dhamaṃ karotīti <bold>dhamakaraṇo</bold>ti vacanattho kātabbo. <bold>Sabbameta</bold>nti anuññātavāsidaṇḍādikaṃ etaṃ sabbaṃ. <bold>Tato</bold>ti anuññātavāsidaṇḍādikato, mahantataraṃ vāsidaṇḍādikaṃ garubhaṇḍanti yojanā.</paragraph>
    <paragraph line="331"><bold>Yathājātamevā</bold>ti <pageBreak edition="V" number="2.0137" /> yathāpavattameva. <bold>Tehī</bold>ti hatthidantādīhi, ‘‘kata’’iti padena sambandhitabbaṃ. <bold>Tacchitaniṭṭhitopī</bold>ti tacchitakammena niṭṭhitopi.</paragraph>
    <paragraph line="332">Mattikābhaṇḍe evaṃ vinicchayo veditabboti yojanā, upabhogo ca paribhogo ca <bold>upabhogaparibhogaṃ,</bold> samāhāradvando. Idaṃ padaṃ ‘‘ghaṭapidhānādikulālabhājana’’nti padeneva sambandhitabbaṃ. <bold>Thupikātī</bold>ti ettha itisaddo imasaddattho. Idaṃ sabbaṃ saṅghassa dinnakālato paṭṭhāya garubhaṇḍanti yojanā. ‘‘Anatirittapamāṇo’’ti visesanapadaṃ ‘‘ghaṭako’’ti visesyapadeneva sambandhitabbaṃ. <bold>Etthā</bold>ti mattikābhaṇḍe, ādhāre vā niddhāraṇe vā ttha paccayo. Mattikābhaṇḍe kuṇḍikā bhājanīyakoṭṭhāsaṃ bhajati, evaṃ lohabhaṇḍepīti yojanā. <bold>Etthā</bold>ti garubhaṇḍavinicchaye.</paragraph>
    <subhead line="333">Navakammadānakathā</subhead>
    <paragraph line="334" number="323"><bold>Bhaṇḍikāṭṭhapanamattenā</bold>ti ettha bhaṇḍikāṭṭhapanaṃ nāma bhaṇḍikayojananti āha ‘‘kapotabhaṇḍikayojanamattenā’’ti. <bold>Assā</bold>ti bhikkhussa. <bold>Citakadhūmo</bold>ti citake uṭṭhito dhūmo. <bold>Etassevā</bold>ti bhikkhussa <pageBreak edition="M" number="0.0497" /> eva vihāroti sambandho. <bold>Dhūmakāle</bold>ti dhūmassa uṭṭhitakāle. ‘‘Apaloketvā’’ti iminā dhūmakāle apalokitaṃ <bold>dhūmakālikaṃ</bold>. Dhūmakālikaṃ hutvāti atthayojanaṃ katvā pāḷiyaṃ ‘‘pariyositavihāra’’nti padena sambandhitabbabhāvaṃ dasseti. <bold>Katapariyositavihāra</bold>nti katapariyosito vihāro imassa navakammassāti katapariyositavihāraṃ. Idaṃ navakammaṃ dentīti sambandho. Yāva gopānasiyo na ārohanti, tāva vippakato nāmāti yojanā. <bold>Tato</bold>ti gopānasiārohanato. <bold>Kañcideva samādapetvā kāressatī</bold>ti vihārasāmikoyeva kañci bhikkhuṃsamādapetvā kāressati. Pañcahatthe vihāreti sambandho. Chavassikaṃ navakammanti sambandho. <bold>Etthā</bold>ti aḍḍhayoge. <bold>So</bold>ti aḍḍhayogo. Mahallakaṃ niyāmetvā dassento āha ‘‘dasahatthe ekādasahatthe’’ti. Dasavassikaṃ vā ekādasavassikaṃ vā navakammanti sambandho. <bold>Tato</bold>ti dvādasahatthato. Lohapāsādasadisepi pāsādeti sambandho. <bold>Tato</bold>ti dvādasavassikanavakammato.</paragraph>
    <paragraph line="335"><bold>Navakammiko</bold>ti navakamme yuttapayutto. <bold>Utukāle</bold>ti hemantagimhakāle. <bold>Paṭibāhitu</bold>nti aññesaṃ sampattabhikkhūnaṃ paṭisedhetuṃ. <bold>Āvāsasāmikassā</bold>ti āvāsadāyakassa. <bold>Tassā</bold>ti āvāsasāmikassa. <bold>Vaṃse</bold>ti anvaye. <bold>Te</bold>ti tava. <bold>So</bold>ti āvāsasāmiādiko. Bhikkhūhi jaggitabboti <pageBreak edition="V" number="2.0138" /> sambandho. <bold>Tepī</bold>ti ñātiupaṭṭhākāpi. <bold>Tasmimpī</bold>ti saṅghikapaccayepi. Bahū āvāseti sambandho. Ekaṃ āvāsanti yojanā.</paragraph>
    <paragraph line="336">Ekaṃ vā āvāsanti sambandho. <bold>Tato</bold>ti visajjitāvāsehi, uppannānīti sambandho. Kurundiyaṃ pana vuttaṃ, kinti vuttanti yojanā. <bold>Ekaṃ mañcaṭṭhānaṃ gahetvā</bold>ti ekaṃ mañcaṭṭhānaṃ puggalikabhāvena gahetvā. <bold>Tibhāga</bold>nti tatiyabhāgaṃ. Ayameva vā pāṭho. <bold>Etthā</bold>ti naṭṭhavihāre. <bold>Puggalikamevā</bold>ti puggalikaṃ eva, puggalikaṃ iva vā. <bold>Jaggā</bold>ti jaggāhi. <bold>Hī</bold>ti <pageBreak edition="M" number="0.0498" /> phalajotako. <bold>Evaṃ jaggito panā</bold>ti evaṃ jaggito vihāro pana. <bold>Tasmi</bold>nti jaggante. <bold>Saddhivihārikādīnaṃ dātukāmo hotī</bold>ti saṅghassa bhaṇḍaṭṭhapanaṃ vā navakānaṃ vasanaṭṭhānaṃ vā adatvā attanoyeva saddhivihārikādīnaṃ dātukāmo hoti. <bold>Saddhivihārikādīnaṃ dātuṃ labbhatī</bold>ti sabbavihāraṃ puggalikabhāvena aggahetvā ekadesasseva gahitattā saddhivihārikādīnaṃ dātuṃ labbhatīti attho. Jaggāpetabbo iti vuttanti yojanā. Ettha ‘‘vutta’’nti pāṭho atthi, so apāṭhoyeva ‘‘kurundiyaṃ pana vutta’’nti padassa ākārattā.</paragraph>
    <paragraph line="337">Aññaṃ idampi ca vakkhamānavacanaṃ tattheva kurundiyaṃ vuttanti yojanā. Kinti vuttanti āha ‘‘dve bhikkhū’’tiādi. Dve bhikkhū karontīti sambandho. <bold>Yenā</bold>ti bhikkhunā. <bold>Soyeva sāmī</bold>ti yena sā bhūmi paṭhamaṃ gahitā, soyeva sāmīti attho. <bold>Patirūpe ṭhāne</bold>ti patirūpe senāsanaṭṭhāne. <bold>Ta</bold>nti puggalikakaraṇaṃ. Yaṃ pana vayakammanti yojanā. Ettha ca <bold>vayakamma</bold>nti tasmiṃ vihāre katassa kammassa mūlaṃ. Vihārassa mūlaṃ dātabbanti vuttaṃ hoti. <bold>Tassā</bold>ti saṅghikaṃ karontassa. <bold>Tatthevā</bold>ti katavihāre eva. <bold>Katāvāse</bold>ti samīpatthe bhummavacanaṃ, katāvāsasamīpeti vuttaṃ hoti. <bold>Chāyūpagaphalūpagā</bold>ti chāyaṃ upagacchantā ca phalaṃ upagacchantā ca, chāyāphalāni upaharantāti attho. <bold>Apaloketvā</bold>ti saṅghaṃ apaloketvā. <bold>Sāmikā</bold>ti rukkhasāmikā. <bold>Hāretabbā</bold>ti apanetabbā.</paragraph>
    <paragraph line="338">‘‘Saṅghikavallimattampi aggahetvā’’ti iminā saṅghikaṃ gahetvā saṅghikāya bhūmiyā sace vihāraṃ karoti, saṅghikamevāti dasseti. Dvibhūmakatibhūmakādīsu pāsādesu upaḍḍhabhāgaṃ dassento āha ‘‘pāsādo ceva hotī’’tiādi. Upari pāsādoti sambandho. <bold>So</bold>ti vihārakārako bhikkhu, tassa heṭṭhāpāsādoti sambandho. <bold>Vihāre</bold>ti saṅghikavihāre, vihārasamīpeti attho. <bold>Akataṭṭhāne</bold>ti cayapamukhānaṃ akatapubbaṭṭhāne. <bold>Cayaṃ vā pamukhaṃ vā</bold>ti saṅghikavihārassa cayaṃ vā pamukhaṃ vā. <bold>Bahikuṭṭe</bold>ti kuṭṭassa, kuṭṭato vā bahi. <bold>Tassā</bold>ti cayapamukhakārakassa bhikkhussa hotīti <pageBreak edition="V" number="2.0139" /> sambandho <pageBreak edition="M" number="0.0499" />. <bold>Visamaṃ</bold> pabbatakandarādinti sambandho. <bold>Apade</bold>ti sukarassa akāraṇe. <bold>Kataṃ hotī</bold>ti cayaṃ vā pamukhaṃ vā kataṃ hoti. <bold>Tatthā</bold>ti cayapamukhesu, saṅgho anissaro iti vuttanti yojanā.</paragraph>
    <paragraph line="339">Varaseyyaṃ gahetunti sambandho.</paragraph>
    <paragraph line="340"><bold>Puna āgantvā</bold>ti pakkamitvā puna āgantvā. <bold>Tassā</bold>ti navakammagāhakassa bhikkhussa. <bold>Eta</bold>nti senāsanaṃ.</paragraph>
    <subhead line="341">Aññatraparibhogapaṭikkhepādikathā</subhead>
    <paragraph line="342" number="324"><bold>Nātiharantī</bold>ti ettha atisaddo haraṇattho, harasaddo paribhuñjanatthoti āha ‘‘aññatra haritvā na paribhuñjantī’’ti. Yaṃ mañcapīṭhādīti yojanā. <bold>Tatthā</bold>ti undriyamahāvihāre. <bold>Ta</bold>nti mañcapīṭhādiṃ. <bold>Tasmā</bold>ti yasmā anujānāti, tasmā. <bold>Ta</bold>nti mañcapīṭhādiṃ. <bold>Aññatrā</bold>ti aññaṃ vihāraṃ. <bold>Aroga</bold>nti anaṭṭhājiṇṇattā arogaṃ. <bold>Tasmiṃ vihāre</bold>ti undriyavihāre. <bold>Tasmi</bold>nti undriyavihāre. <bold>Tato</bold>ti undriyavihārato. <bold>Suyojitānī</bold>ti suṭṭhu yojitāni. Mūladānaṃ vā paṭipākatikaṃ vā natthīti adhippāyo. <bold>Chaḍḍitavihārato</bold>ti bhikkhūhi anapekkhena chaḍḍitasaṅghikavihārato ca puggalena sāpekkhena chaḍḍitapuggalikavihārato ca. <bold>Āvāsikakāle</bold>ti āvāsikānaṃ ṭhitakāle. <bold>Tato</bold>ti chaḍḍitavihārato.</paragraph>
    <paragraph line="343"><bold>Phātikammatthāyā</bold>ti ettha phātisaddo vaḍḍhanatthoti āha ‘‘vaḍḍhikammatthāyā’’ti. <bold>Etthā</bold>ti ‘‘phātikammatthāyā’’ti pāṭhe.</paragraph>
    <paragraph line="344"><bold>Cakkalika</bold>nti cakkākārena lāti pavattati, cakkākāraṃ vā lāti gaṇhātīti <bold>cakkalaṃ,</bold> tadeva <bold>cakkalikaṃ,</bold> pādapuñjanaṃ, ‘‘kambalādīhi veṭhetvā kata’’nti iminā tassa karaṇākāraṃ dasseti. <bold>Yehī</bold>ti pādehi <pageBreak edition="M" number="0.0500" />. <bold>Udaka</bold>nti senāsanassa tintakaṃ udakaṃ. Udakaṃ na paññāyatīti yojanā. Saupāhanena akkamituṃ na vaṭṭatīti yojanā.</paragraph>
    <paragraph line="345"><bold>Sudhābhūmiya</bold>nti sudhāya littāyaṃ bhūmiyaṃ. <bold>Paribhaṇḍabhūmiya</bold>nti gomayakasāvaparibhaṇḍabhūmiyaṃ. <bold>Pādā</bold>ti mañcapādā. <bold>Tasmi</bold>nti coḷake. <bold>Ṭhapentassā</bold>ti mañcapāde ṭhapentassa. <bold>Tatthā</bold>ti tesu bhikkhūsu <pageBreak edition="V" number="2.0140" />. <bold>Nevāsikā</bold>ti nibaddhaṃ vasantīti nevāsikā. <bold>Ṭhapentī</bold>ti mañcapāde ṭhapenti. <bold>Tathevā</bold>ti yathā nevāsikā vaḷañjanti, tatheva āgantukehi vaḷañjituṃ vaṭṭatīti attho.</paragraph>
    <paragraph line="346"><bold>Setabhitti vā</bold>ti ettha vāsaddena nīlabhittiādayo sampiṇḍeti. ‘‘Dvārampi vātapānampī’’tiādinā sāmaññato vuttattā dvāravātapānādayo aparikammakatāpi na apassayitabbā. Kenaci vā vatthādināti sambandho.</paragraph>
    <paragraph line="347">‘‘Hutvā’’ti iminā ‘‘dhotapādakā’’ti padassa ‘‘nipajjitu’’nti pade kiriyāvisesanabhāvaṃ dasseti, ‘‘bhikkhū’’ti pade kārakavisesanabhāvaṃ nivatteti. Kasmiṃ ṭhāne nipajjituṃ kukkuccāyantīti āha ‘‘dhotehi pādehi akkamitabbaṭṭhāne’’ti. ‘‘Akkamitabbaṭṭhānassetaṃ adhivacana’’nti iminā ‘‘dhotapādake’’ti pāṭhassa dhoto pādo tiṭṭhati ettha ṭhāneti <bold>dhotapādakaṃ,</bold> tasmiṃ dhotapādaketi atthaṃ dasseti. <bold>Eta</bold>nti ‘‘dhotapādake’’ti nāmaṃ. <bold>‘‘Paccattharitvā’’</bold>ti ettha kena paccattharitvāti āha ‘‘paccattharaṇenā’’ti. ‘‘Attano santakenā’’ti iminā saṅghikena paccattharaṇena paccattharaṇaṃ paṭikkhipati. <bold>Niddāyatopī</bold>ti niddāyakāraṇāpi, saṃkuṭiteti sambandho. Atha vā <bold>niddāyatopī</bold>ti niddāyantassapi. ‘‘Sarīrāvayavo’’ti pade sāmyatthachaṭṭhī, ‘‘āpattiyevā’’ti pade sampadānaṃ. Lomesu phusantesūti sambandho. ‘‘Paribhogasīsenā’’ti iminā paribhogaṃ akatvā kenaci kammena sarīrāvayavena phusantassa anāpattīti dasseti. Hatthatalena phusituṃ pādatalena phusituṃ vā akkamituṃ vāti yathālābhayojanā daṭṭhabbā. ‘‘Paribhogasīsenā’’ti padassa atthaṃ dassento āha ‘‘mañcapīṭhaṃ nīharantassā’’tiādi.</paragraph>
    <subhead line="348">Saṅghabhattādianujānanakathā</subhead>
    <paragraph line="349" number="325"> ‘‘Saṅghassa <pageBreak edition="M" number="0.0501" /> bhatta’’nti iminā <bold>saṅghabhatta</bold>nti padassa chaṭṭhīsamāsaṃ dasseti. Saṅghassa atthāya ābhataṃ bhattaṃ kātuṃ na sakkontīti yojanā. Uddesabhattantiādīsu evamattho veditabboti yojanā. ‘‘Uddesena laddhabhikkhūnaṃ bhattaṃ kātu’’nti iminā uddesena laddhabhikkhūnaṃ kātabbaṃ bhattaṃ <bold>uddesabhatta</bold>nti vacanatthaṃ dasseti. <bold>Tathevā</bold>ti yathā saṅghato uddisitvā laddhabhikkhū, tatheva. <bold>Paricchinditvā</bold>ti ‘‘ekaṃ vā’’tiādinā paricchinditvā. <bold>Tesa</bold>nti laddhabhikkhūnaṃ. Iminā nimantetvā laddhabhikkhūnaṃ kātabbaṃ bhattaṃ <bold>nimantanabhatta</bold>nti vacanatthaṃ dasseti. ‘‘Salākāyo chinditvā’’ti iminā salākāyo chinditvā kātabbaṃ bhattaṃ <bold>salākabhatta</bold>nti vacanatthaṃ <pageBreak edition="V" number="2.0141" /> dasseti. Pakkhikanti uposathikanti pāṭipadikanti evaṃ niyāmetvāti yojanā. Pañcamīādīsu pakkhesu kātabbaṃ <bold>pakkhikaṃ</bold>. Uposathe kātabbaṃ <bold>uposathikaṃ</bold>. Pāṭipade kātabbaṃ <bold>pāṭipadikaṃ,</bold> tameva bhattaṃ <bold>pāṭipadikabhattaṃ. Uddesabhattaṃ nimantana</bold>nti ettha itisaddo ādyattho, uddesabhattaṃ nimantanantiādiṃ imaṃ vohāraṃ pattānīti hi attho. Uddesabhattādīniyeva anujānanamakatvā kasmā saṅghabhattampi anujānātīti āha ‘‘yasmā panā’’tiādi. Tattha yasmā sakkhissantīti sambandho. <bold>Te</bold>ti manussā. <bold>Tampī</bold>ti saṅghabhattampi. Pisaddena uddesabhattādīni apekkhati.</paragraph>
    <paragraph line="350">Saṅghabhattādīnaṃ vitthāraṃ dassento āha ‘‘tatthā’’tiādi. Tattha <bold>tatthā</bold>ti ‘‘saṅghabhattaṃ uddesabhatta’’ntiādipāṭhe, evaṃ vinicchayo veditabboti yojanā, saṅghabhattādīsu vā niddhāraṇe bhummaṃ, bhuñjantānaṃ amhākaṃ ajja dasa dvādasa divasā ahesunti yojanā. <bold>Aññato</bold>ti aññasmā ṭhānā. <bold>Tatthā</bold>ti saṅghabhatte. <bold>Vattabbā</bold>ti manussā vattabbā. <bold>Ta</bold>nti saṅghabhattaṃ, dhātukammaṃ, ‘‘amhāka’’nti kāritakammaṃ. <bold>Ta</bold>nti saṅghabhattaṃ.</paragraph>
    <subhead line="351">Uddesabhattakathā</subhead>
    <paragraph line="352">Ayaṃ nayo evaṃ veditabboti yojanā. Raññā vā pahiteti sambandho. <bold>Sace atthī</bold>ti sace ṭhitikā atthi. <bold>Uddesakenā</bold>ti bhattuddesakena <pageBreak edition="M" number="0.0502" />. <bold>Na atikkāmetabba</bold>nti uddesabhattaṃ na atikkāmetabbaṃ. <bold>Te panā</bold>ti piṇḍapātikā pana. <bold>Ṭhitikaṃ ṭhapetvā</bold>ti ṭhitikaṃ ṭhitaṭṭhāne ṭhapetvā muñcitvāti attho. <bold>Tesa</bold>nti mahātherānaṃ. <bold>Yojanantarikavihāratopī</bold>ti yojanena byavadhāne ṭhitavihāratopi. <bold>Ṭhitaṭṭhānato</bold>ti ṭhitikāya ṭhitaṭṭhānato. <bold>Asampattānampī</bold>ti bhattuddesaṭṭhānaṃ asampattānampi. <bold>Vaḍḍhitā nāma sīmā</bold>ti upacārasīmā vaḍḍhitā nāma. <bold>Saṅghanavakassa dinnepī</bold>ti yāva dutiyabhāgo na dātabbo, tāva saṅghanavakassa dinnepi. <bold>Vassaggenā</bold>ti gaṇiyatīti gaṃ, vassameva gaṃ <bold>vassaggaṃ,</bold> tena vassaggena, vassagaṇanāyāti vuttaṃ hoti. Yadi ‘‘vassagghenā’’ti catutthakkharena pāṭho bhaveyya, evaṃ sati vassaparicchedenāti attho daṭṭhabbo, ayameva yuttataro.</paragraph>
    <paragraph line="353"><bold>Ekasmiṃ vihāre</bold>ti ekissaṃ vihārasīmāyaṃ. <bold>Tasmiṃyeva bhattuddesaṭṭhāne</bold>ti ettha evasaddena aññasmiṃ ṭhāne gāhaṇaṃ paṭikkhipati. <bold>Eko</bold>ti eko dāyako. <bold>Tenā</bold>ti pahitabhikkhunā. <bold>So attho</bold>ti so hetu. <bold>Taṃdivasa</bold>nti tasmiṃ pahitadivase. <bold>Pamussatī</bold>ti satipavāsena mussati. <bold>Bhojanasālāyā</bold>ti bhattuddesaṭṭhānasaṅkhātāya bhojanasālāya. Yā pakatiṭṭhitikāti yojanā. ‘‘Ekābaddhā <pageBreak edition="V" number="2.0142" /> hontī’’ti vuttavacanassa atthaṃ dassento āha ‘‘aññamaññaṃ dvādasahatthantaraṃ avijahitvā’’ti. <bold>Navaṃ ṭhitika</bold>nti bhattuddesaṭṭhāne ṭhapitapakatiṭṭhitikato aññaṃ navaṃ ṭhitikaṃ. <bold>Hī</bold>ti saccaṃ, yasmā vā. <bold>Eta</bold>nti uddesabhattaṃ. ‘‘Sve’’ti niyāmetvā vuttattā dutiyadivase na labbhati.</paragraph>
    <paragraph line="354"><bold>Kocī</bold>ti dāyako. <bold>Sakavihāre ṭhītikāvaseneva gāhetabba</bold>nti yaṃ vihāraṃ gacchanti, tattha apaviṭṭhattā sakavihāre ṭhitikāvaseneva gāhetabbaṃ. Dinnaṃ pana bhattaṃ gāhetabbanti sambandho. <bold>Sampattāna</bold>nti dinnaṭṭhānaṃ sampattānaṃ. <bold>Tatthā</bold>ti dinnaṭṭhānaṃ, sampattānaṃyevāti sambandho. <bold>Tassa vihārassā</bold>ti paviṭṭhavihārassa. <bold>Tasmiṃ tasmiṃ ṭhāne</bold>ti gāmadvāravīthicatukkasaṅkhāte tasmiṃ tasmiṃ ṭhāne. <bold>Antoupacāragatāna</bold>nti ettha antoupacāro nāma dvādasahatthabbhantaraṃ.</paragraph>
    <paragraph line="355">Gāmadvārūpacāra <pageBreak edition="M" number="0.0503" /> vīthicatukkūpacāra gharūpacāresu tīsu gharūpacārassa visesaṃ dassento āha ‘‘gharūpacāro cetthā’’tiādi. <bold>Etthāti</bold> tīsu upacāresu. Gharūpacāro veditabboti sambandho. Eko upacāro etthāti <bold>ekūpacāraṃ</bold> gharaṃ. <bold>Imesa</bold>nti catunnaṃ gharānaṃ. <bold>Tatthā</bold>ti catūsu gharesu. Ekakulassa yaṃ gharanti sambandho. <bold>Ekavaḷañja</bold>nti ekadvārena samānaparibhogaṃ. <bold>Tatthā</bold>ti ekūpacāre.</paragraph>
    <paragraph line="356">Yaṃ pana ekaṃ gharaṃ katanti sambandho. <bold>Sukhavihāratthāyā</bold>ti kalahaṃ vicchinditvā sukhavihāratthāya. <bold>Tasmiṃ tasmiṃ ṭhāne</bold>ti bhittiyā paricchinne tasmiṃ tasmiṃ ṭhāne.</paragraph>
    <paragraph line="357">Yasmiṃ pana ghare nisīdāpentīti sambandho. Yampi nivesananti yojanā.</paragraph>
    <paragraph line="358">Yo pana uddesalābho uppajjati, so pāpuṇātīti yojanā. Kiñcāpi dissanti, tathāpīti yojanā.</paragraph>
    <paragraph line="359"><bold>Yo panā</bold>ti bhikkhu pana, labhatīti sambandho. <bold>Aññasmi</bold>nti attanā aññasmiṃ. <bold>Tenā</bold>ti uddesabhattaṃ labhantena bhikkhunā.</paragraph>
    <paragraph line="360"><bold>Kālaṃ paṭimānentesū</bold>ti bhojanakālaṃ paṭimānentesu bhikkhūsu, nisinnesūti sambandho. Koci <pageBreak edition="V" number="2.0143" /> manusso vadatīti sambandho. Saṅghuddesapattaṃ detha iti vāti yojanā. ‘‘Eseva nayo’’ti iminā pattassa ṭhāne bhikkhuṃ pakkhipitvā vutte atidisati.</paragraph>
    <paragraph line="361"><bold>Etthā</bold>ti uddesabhatte, evaṃvacane vā. <bold>Pesalo</bold>ti piyasīlo. <bold>Tenā</bold>ti uddesakena. Kinti jānātīti āha ‘‘dasavassena laddha’’nti. <bold>Tassā</bold>ti uddesakassa, vacananti sambandho. <bold>Appasaddā</bold>ti saṇikasaddā. ‘‘Apasaddā’’tipi pāṭho, nissaddāti attho. <bold>Sabbanavakassā</bold>ti sabbesaṃ bhikkhūnaṃ navakassa. <bold>Chāyāyapi pucchiyamānāyā</bold>ti anādare bhummavacanaṃ, sāmivacanaṃ vā. <bold>Na labhatī</bold>ti pāpuṇāpitattā na labhati. <bold>Nisinnassāpi niddāyantassāpī</bold>ti anādare sāmivacanaṃ, bhikkhussa nisinnassāpi niddāyantassāpīti attho. <bold>Hī</bold>ti saccaṃ. Etaṃ bhājanīyabhaṇḍaṃ <pageBreak edition="M" number="0.0504" /> nāmāti yojanā. <bold>Tatthā</bold>ti ‘‘sampattasseva pāpuṇātī’’ti vacane. <bold>Upacārenā</bold>ti dvādasahatthūpacārena. <bold>Tasmi</bold>nti antoparikkhepe.</paragraph>
    <paragraph line="362">Koci upāsako pahiṇātīti sambandho. <bold>Paṇītabhojanāna</bold>nti paṇītabhojanehi. <bold>Udakassā</bold>ti udakena, pūretvāti sambandho. Āgatā manussāti sambandho. <bold>Yenā</bold>ti bhikkhunā. <bold>Ya</bold>nti vatthu. <bold>Ticīvaraparivāra</bold>nti ticīvarena parivāritaṃ, ticīvaraparivāravantaṃ vā uddesabhattanti attho. <bold>Hi</bold> saccaṃ assa bhikkhussa puññaviseso īdisoti yojanā. Nanu udakaṃpissa puññavisesaṃ, kasmā aññaṃ uddesabhattaṃ labhatīti āha ‘‘udakaṃ panā’’tiādi.</paragraph>
    <paragraph line="363">Gahetvā āgatā te manussāti yojanā. <bold>Tesa</bold>nti mahātherādīnaṃ. <bold>Daharasāmaṇerehī</bold>ti daharehi sāmaṇerehi, laddhesūti sambandho.</paragraph>
    <paragraph line="364"><bold>Tatthā</bold>ti uddesabhatte. <bold>Purato</bold>ti mahātherānaṃ purato. <bold>Patte</bold>ti saṅghuddesapatte, agāhiteyevāti sambandho. Āhaṭampi uddesabhattanti sambandho.</paragraph>
    <paragraph line="365">Eko vadatīti sambandho. <bold>So</bold>ti manusso, bhaṇatīti sambandho. Yathā te ruccati, tathā vatvā āharāti yojanā. <bold>Vissaṭṭhadūto nāmā</bold>ti attano ruciṃ vissajjitvā tassa ruciyā vissaṭṭho dūto nāma. <bold>Paṭipāṭipattaṃ vā</bold>ti saṅghato paṭipāṭiyā laddhaṃ pattaṃ vā, idaṃ nimantanabhattaṃ sandhāya vuttaṃ. <bold>Yaṃ icchatī</bold>ti vissaṭṭhadūto yaṃ icchati. <bold>So</bold>ti bālo, na vattabboti sambandho. Pucchāsabhāgena vadeyyāti sambandho. <bold>Tato</bold>ti vadanakāraṇā.</paragraph>
    <paragraph line="366"><bold>Kūṭaṭṭhitikā</bold><pageBreak edition="V" number="2.0144" /><bold>nāmā</bold>ti aññehi uddesabhattehi missetvā ujukaṭṭhitikāya pavattitvā kūṭena pavattā ṭhitikā nāma hoti. Tamevatthaṃ vitthārento āha ‘‘rañño vā hī’’tiādi. <bold>Ekacārikabhattānī</bold>ti pati ekaṃ katvā caritabbāni bhakkhitabbānīti ekacārikāni, aññehi uddesabhattehi amissetvā pati ekaṃ katvā bhakkhitabbānīti vuttaṃ <pageBreak edition="M" number="0.0505" /> hoti, tāniyeva bhattāni ekacārikabhattāni. Ekacce bhikkhū gatāti sambandho. <bold>Tesū</bold>ti ekaccesu bhikkhūsu. <bold>Taṅkhaṇaṃyevā</bold>ti tasmiṃ nisinnakkhaṇeyeva. Puna <bold>taṅkhaṇaṃyevā</bold>ti tasmiṃ gāhaṇakkhaṇeyeva. ‘‘Paṇītabhatta’’nti vutte ‘‘kativassato paṭṭhāyā’’ti vadanti, ‘‘ettakavassato nāmā’’ti vutteti yojanā. <bold>Gāhite</bold>ti ṭhitikaṃ ajānantehi āgantukehi patte gāhite. Āgatehipi ṭhitikaṃ jānanakabhikkhūhīti sambandho. Eseva nayo paratopi. <bold>Bhikkhūyeva āgacchantū</bold>ti pattaṃ aggahetvā bhikkhūyeva āgacchantūti adhippāyo.</paragraph>
    <paragraph line="367"><bold>Ne</bold>ti ṭhitikaṃ ajānante āgantuke. <bold>Rājā bhojetvā</bold>ti rājā attano gehe bhojetvā. <bold>Nesa</bold>nti āgantukānaṃ, pattepīti sambandho. <bold>Yaṃ āhaṭa</bold>nti yaṃ bhattaṃ abhuñjitvā āhaṭaṃ. <bold>Taṃ na gāhetabba</bold>nti taṃ bhattaṃ ṭhitikāya na gāhetabbaṃ thokattā. <bold>Nesa</bold>nti āgantukānaṃ. <bold>Gīvā hotī</bold>ti iṇaṃ hoti. Iṇaṃ nāma paṭidātabbasabhāvo hoti, tasmā paṭidātabbanti adhippāyo. <bold>Etthā</bold>ti ṭhitikaṃ ajānitvā bhuttaṭṭhāne. <bold>Tāva nisīditabba</bold>nti tāva āgametvā nisīditabbaṃ. Pattaṭṭhānena gāhaṇampi gīvāsadisoti purimatherassa mati bhaveyya. Evañhi sati dvinnaṃ therānaṃ vādo sadisoyeva.</paragraph>
    <paragraph line="368">Eko piṇḍapātoti sambandho. <bold>Tathārūpo</bold>ti ticīvaraparivāro satagghanako. <bold>Aya</bold>nti piṇḍapāto. Iti vuttaṃ aṭṭhakathāsu.</paragraph>
    <paragraph line="369">Eko bhikkhūti sambandho. <bold>Antarābhaṭṭhako</bold>ti uddesabhattassa antare vemajjhe bhassati galatīti antarābhaṭṭhako. Paripuṇṇavasso yo pana sāmaṇeroti yojanā. Tassa upasampajjitasāmaṇerassa ṭhitikā atikkantāti sambandho. <bold>So</bold>ti uddesabhattapatto bhikkhu. <bold>Samīpe</bold>ti attano samīpe. <bold>Tañce theyyāya harantī</bold>ti taṃ pattaṃ pattahārakā theyyāya haranti ce. <bold>Gīvā hotī</bold>ti pattadāpakassa gīvā hoti. <bold>So bhikkhū</bold>ti samīpe nisinno so bhikkhu. <bold>Assā</bold>ti pattadāpakassa. ‘‘Aya’’nti potthakesu pāṭho atthi, so na sundaro. <bold>Tato</bold>ti uddesabhattagharato. ‘‘Suhaṭo’’ti vacanassa atthaṃ dassento āha ‘‘bhattassa dinnattā gīvā na hotī’’ti.</paragraph>
    <paragraph line="370"><bold>Sādiyanako</bold>ti <pageBreak edition="V" number="2.0145" /><pageBreak edition="M" number="0.0506" /> uddesabhattasādiyanako, hotīti sambandho. Dasahipi pattehi bhattaṃ āharāpetvāti yojanā. <bold>Bhikkhudattiyaṃ nāmā</bold>ti bhikkhunā dattiyaṃ nāma. <bold>So bhikkhū</bold>ti sādiyanako so bhikkhu. <bold>Te bhikkhū</bold>ti piṇḍapātike te bhikkhū. Etha bhante mayhaṃ sahāyā hotha iti vatvāti sambandho. <bold>Tassā</bold>ti upāsakassa. <bold>Tatthā</bold>ti upāsakassa ghare. <bold>Tassevā</bold>ti sādiyanakasseva. <bold>Itare</bold>ti navapiṇḍapātikā. <bold>Nesa</bold>nti dasannaṃ bhikkhūnaṃ. <bold>Tassa bhikkhuno</bold>ti sādiyanakassa bhikkhuno. <bold>Bhuttāvīna</bold>nti bhuttavantānaṃ.</paragraph>
    <paragraph line="371"><bold>Te</bold>ti navapiṇḍapātikā, vuttā gacchantīti sambandho. <bold>Tatthā</bold>ti upāsakassa ghare. <bold>Tatrā</bold>ti dasasu bhikkhūsu. Madhurena sarena anumodanaṃ karontassa ekassa dhammakathaṃ sutvāti yojanā. <bold>Akatabhāgo nāmā</bold>ti pubbe na kariyitthāti akato, soyeva bhāgo koṭṭhāsoti akatabhāgo, āgantukabhāgo nāmāti attho.</paragraph>
    <paragraph line="372">Eko upāsako detīti sambandho. <bold>Ima</bold>nti khādanīyabhojanīyaṃ. Pattasāmikassa dātabbanti yojanā. <bold>Ṭhapetvā</bold>ti pakatiyā ṭhapetvā. ‘‘Sabbo saṅgho bhuñjatū’’ti vatvā ca kiñci avatvā ca gatepi paṭhamameva ‘‘sabbaṃ saṅghikaṃ pattaṃ dethā’’ti vuttattā bhājetvā paribhuñjitabbaṃ.</paragraph>
    <paragraph line="373">Pātiyā āharitvāti sambandho. <bold>Ekekaṃ ālopa</bold>nti ekekassa bhikkhussa ekekaṃ ālopaṃ. <bold>Acchatī</bold>ti vasati. <bold>Kassa te</bold>ti kassa atthāya tayā, ānītanti yojanā. ‘‘Ekena bhikkhunā’’ti padaṃ ‘‘gāhetabba’’nti pade kāritakammaṃ, ‘‘bhatta’’nti dhātukammaṃ tabbapaccayo vadati.</paragraph>
    <paragraph line="374"><bold>Kiṃ āharīyatīti avatvā</bold>ti kiṃ vatthu tayā āharītīti upāsakaṃ apucchitvā. ‘‘Kiṃ āharissasī’’tipi pāṭho, kiṃ vatthuṃ tvaṃ āharissasīti attho. Saparivārāya yāguyā ca mahagghānaṃ phalānañca paṇītānaṃ khajjakānañca tathā āveṇikā ṭhitikā kātabbāti yojanā <pageBreak edition="M" number="0.0507" />. <bold>Ekā eva ṭhitikā</bold>ti samānā eva ṭhitikā. <bold>Tathā phāṇitassā</bold>ti ettha tathāsaddena ‘‘ekā eva ṭhitikā vaṭṭatī’’ti padaṃ atidisati.</paragraph>
    <centered line="375">Iti uddesabhattakathāya yojanā samattā.</centered>
    <subhead line="376">Nimantanabhattakathā</subhead>
    <paragraph line="377">Nimantanaṃ <pageBreak edition="V" number="2.0146" /> puggalikaṃ saṅghikañcāti duvidhaṃ. Tattha puggalikaṃ sandhāya vuttaṃ ‘‘puggalikaṃ ce sayameva issaro’’ti. ‘‘Ettake bhikkhū saṅghato uddisathā’’tiādīni avatvā ‘‘ettakānaṃ bhikkhūnaṃ bhattaṃ gaṇhathā’’ti nimantetvā dinnaṃ saṅghikaṃ <bold>nimantanaṃ</bold> nāma. <bold>Etthā</bold>ti nimantane. <bold>Piṇḍapātikānampi vaṭṭatī</bold>ti ‘‘bhikkha’’nti kappiyavohārena vuttattā piṇḍapātikānampi vaṭṭati. <bold>Paṭipāṭiyā</bold>ti saṅghato laddhapaṭipāṭiyā. Āgatamanusso vadatīti sambandho. <bold>Vicchinditvā</bold>ti ‘‘tumhe ca gacchathā’’ti vacanaṃ vicchinditvā.</paragraph>
    <paragraph line="378"><bold>Nimantanabhattagharato</bold>ti nimantanabhattassa dinnagharato. Eko āharatīti sambandho. <bold>Pūretvā</bold>ti bhattassa pūretvā. <bold>Ta</bold>nti bhattaṃ. <bold>Idhāpī</bold>ti nimantanepi.</paragraph>
    <paragraph line="379"><bold>Tato</bold>ti vadanakāraṇā. ‘‘So bhikkhū’’ti padaṃ ‘‘assā’’ti pade pakatikattā, ‘‘jigucchanīyo’’ti padaṃ tattheva vikatikattā. <bold>Assā</bold>ti bhaveyya, hoti vā. ‘‘Pattatthāya āgatomhī’’ti vadantassa tassa patto dātabboti yojanā. <bold>Bhattāharaṇakapatta</bold>nti bhattaṃ āharati anenāti bhattāharaṇako, soyeva patto bhattāharaṇakapatto, taṃ. <bold>Paṭipāṭibhatta</bold>nti paṭipāṭiyā laddhaṃ bhattaṃ.</paragraph>
    <paragraph line="380"><bold>Ālopabhattaṭṭhitikato</bold>ti ekekaālopena laddhassa bhattassa ṭhitikato. <bold>Ālopasaṅkhepenā</bold>ti ekekasmiṃ ālope taṃsaṃkhipanena. Ayaṃ nayo uddesabhattato viseso. <bold>Kassa te ābhata</bold>nti kassa atthāya tayā ābhatanti yojanā. <bold>Saṅghassa me bhatta</bold>nti saṅghassa atthāya mayā bhattaṃ ābhataṃ. <bold>Therānaṃ me bhatta</bold>nti therānaṃ mayā bhattaṃ ābhataṃ.</paragraph>
    <paragraph line="381">Upāsako <pageBreak edition="M" number="0.0508" /> pahiṇātīti sambandho. <bold>Ime tayo janā</bold>ti saṅghatthero ca ganthadhutaṅgavasena abhiññāto ca bhattuddesako cāti ime tayo janā. <bold>Pucchitu</bold>nti ‘‘kiṃ saṅghato gaṇhāmi, udāhu ye jānāmi, tehi saddhiṃ āgacchāmī’’ti pucchituṃ. Āruhiyitthāti <bold>ārūḷhā. Attanavamehī</bold>ti attā navamo etesanti attanavamā, tehi bhikkhūhīti sambandho. <bold>Hī</bold>ti yasmā. <bold>Ete bhikkhū</bold>ti saṅghattherādayo tayo ete bhikkhū. <bold>Tenā</bold>ti ganthadhutaṅgādīhi anabhiññātena bhikkhunā paṭipajjitabbanti sambandho. Nissitake vā, ye bhikkhū jānātha, te bhikkhū vā gahetvāti <pageBreak edition="V" number="2.0147" /> yojanā. Attanā añño gāmo gantabboti sambandho. <bold>Soyeva gāmo</bold>ti nimantanagāmoyeva.</paragraph>
    <paragraph line="382"><bold>Tatrā</bold>ti asanasālāyaṃ. <bold>Ussavādīsū</bold>ti chaṇādīsu. Ādisaddena aññena kenaci kāraṇena manussānaṃ bahusannipātaṃ saṅgaṇhāti. <bold>Tadā</bold>ti tasmiṃ nimantanakāle. <bold>Sannipātaṭṭhānato</bold>ti bhikkhūnaṃ sannipātaṭṭhānato. <bold>Yathāsattī</bold>ti sattiyā anurūpaṃ, sattiṃ anatikkamitvāti attho. Ettha ca sattisaddassa kuntasaṅkhātassa satthassapi vācakattā taṃ paṭikkhipanto āha ‘‘yathābala’’nti.</paragraph>
    <paragraph line="383">Saṅghatthero vā āgacchantīti sambandho. Bahukattāramapekkhitvā ‘‘āgacchantī’’ti bahuvacanavasena vuttaṃ. <bold>Ekavāra</bold>nti ekasmiṃ divase, āgamanadivaseti attho. <bold>Paṭibaddhakālato</bold>ti tattheva sakaṭṭhāne vāsassa nibaddhakālato. <bold>Dutiyavāre</bold>ti dutiyadivase. <bold>Abhinavaāgantukāvā</bold>ti anāgamanapubbā abhinavā āgantukāva. <bold>Tatrā</bold>ti tasmiṃ pattaṭṭhāne. <bold>Tesa</bold>nti abhinavaāgantukānaṃ. <bold>Etthā</bold>ti anāgatapubbaṭṭhāne.</paragraph>
    <paragraph line="384"><bold>Sabbatthā</bold>ti sabbesu sakaṭṭhānaāgantukaṭṭhānesu. <bold>Tenā</bold>ti atilābhinā bhikkhunā. <bold>Avisesetvā</bold>ti visesamakatvā.</paragraph>
    <subhead line="385">Salākabhattakathā</subhead>
    <paragraph line="386">Salākabhattaṃ <pageBreak edition="M" number="0.0509" /> pana evaṃ veditabbanti yojanā. ‘‘Vacanato’’ti padaṃ ‘‘dātabbā’’ti pade ñāpakahetu. <bold>Salākāya vā</bold>ti kusadaṇḍe vā. <bold>Asukassa nāmā</bold>ti asukassa nāma upāsakassa. <bold>Upanibandhitvā</bold>ti likhitvā, chinditvāti attho. ‘‘Opuñjitvā’’ti padassa atthaṃ dassento āha ‘‘punappunaṃ heṭṭhupariyavasena āloḷetvā’’ti. Bhattuddesakena dātabbāti sambandho.</paragraph>
    <paragraph line="387"><bold>Na bahukā</bold>ti appakā. <bold>Gāmavasenapī</bold>ti yebhuyyena samānalābhagāmavasenapi. Pisaddena kulaṃ apekkhati. Gāhentena gāhitānevāti sambandho. Saṭṭhisalākabhattāni hontīti yojanā. <bold>Tesa</bold>nti dvinnaṃ tiṇṇaṃ salākabhattānaṃ.</paragraph>
    <paragraph line="388"><bold>Ta</bold>nti bahusalākabhattagāmaṃ. <bold>Taṃ panā</bold>ti ekasalākabhattaṃ pana. <bold>Etesū</bold>ti bhikkhūsu. <bold>Niggahenā</bold>ti <pageBreak edition="V" number="2.0148" /> dūrattā anicchantassapi ekassa niggahena. <bold>Ta</bold>nti salākabhattaṃ. <bold>Orimagāme</bold>ti orabhāge ṭhite gāme. <bold>Gāhitasaññāyā</bold>ti gāhitā iti saññāya. <bold>Puna vihāraṃ āgantvā</bold>ti puna vihāraṃ anāgantvā orimagāme salākabhattāni paṭhamaṃ gahetvā pacchā vihāraṃ āgantvā attano pāpetvā bhuñjitumpi vaṭṭati. Kasmā puna vihāro āgantabbo, nanu agāhitopi attano pattattā gahetvā bhuñjituṃ vaṭṭatīti āha ‘‘na hī’’tiādi. <bold>Hi</bold> yasmā bahisīmāya saṅghalābho gāhetuṃ na labbhati, tasmā vihāro āgantabboti yojanā. <bold>Ekabāhavasena vā</bold>ti ekāya gharapāḷisaṅkhātāya bāhāyavasena vā. <bold>Vīthiādīsu cā</bold>ti vīthibāhakulesu ca, niddhāraṇe bhummaṃ. <bold>Yatthā</bold>ti yasmiṃ ṭhāne. Salākāsu <bold>asati</bold> asantāsūti yojanā. <bold>Uddisitvāpī</bold>ti ‘‘asukagāmassa salākabhattāni tuyhaṃ pāpuṇantī’’ti gāmādīni uddisitvāpi.</paragraph>
    <paragraph line="389">Tamevatthaṃ <pageBreak edition="M" number="0.0510" /> vitthārento āha ‘‘tena hī’’tiādi. Tattha <bold>tenā</bold>ti salākadāyakena bhikkhunā. Gāhetabbanti sambandho. <bold>Vāragāme</bold>ti atidūrattā vārena gantabbe gāme. <bold>Tatrā</bold>ti taṃ gāmaṃ.</paragraph>
    <paragraph line="390"><bold>Atirekagāvute</bold>ti gāvutato atireke ṭhāne. <bold>Taṃdivasa</bold>nti tasmiṃ salākabhattagahaṇadivase. Yo na gacchati, tassa na dātabbāti yojanā. <bold>Hī</bold>ti yasmā. <bold>Tīṇi pana divasānī</bold>ti accantasaṃyoge cetaṃ upayogavacanaṃ. <bold>Ta</bold>nti orimavāragāmasalākaṃ. Daṇḍakammaṃ pana kinti gāḷhaṃ kātabbanti āha ‘‘saṭṭhito vā paṇṇāsato vā na parihāpetabba’’nti. <bold>Vihāravāro</bold>ti vihārassa rakkhanatthāya vāro. <bold>Vihāravārikassā</bold>ti vihāraṃ vārena, vāraṃ gahetvā vā rakkhatīti vihāravāriko, tassa dātabbāti sambandho. <bold>Vihāragopakā</bold>ti vihāraṃ gopentīti vihāragopakā. <bold>Aññathatta</bold>nti pasādaññathattaṃ. <bold>Aññesu kulesu dātabbā</bold>ti aññesaṃ kulānaṃ yāguādayo dātabbā.</paragraph>
    <paragraph line="391"><bold>Vāraṃ gāhetvā</bold>ti aññehi vāraṃ gāhāpetvā. <bold>Nesa</bold>nti vihāravārikānaṃ. <bold>Salākā</bold>ti pakatikattāraṃ apekkhitvā ‘‘bhavantī’’ti bahuvacanavasena vuttaṃ. <bold>Phātikammamevā</bold>ti vihārarakkhanatthāya saṅghena dātabbaphātikammameva. <bold>Aññampī</bold>ti pisaddena na kevalaṃ phātikammameva, aññampīti dasseti. <bold>Atirekauttaribhaṅgassā</bold>ti atirekaṃ uttaribhaṅgametassāti atirekauttaribhaṅgaṃ, tassa.</paragraph>
    <paragraph line="392"><bold>Salākā laddhā</bold>ti salākā eva laddhā. <bold>Taṃdivasa</bold>nti tasmiṃ salākaladdhadivase. <bold>Ekassevā</bold>ti <pageBreak edition="V" number="2.0149" /> ekekasseva. <bold>Vijaṭetvā</bold>ti tāni dve tīṇi ekacārikabhattāni vijaṭaṃ nigumbaṃ katvā.</paragraph>
    <paragraph line="393"><bold>Ekasambhogā</bold>ti ekato sambhogā. Gāhentena dātunti sambandho. <bold>Sammukhībhūtassā</bold>ti upacārasīmāyaṃ ṭhitassa yassa kassaci, pāpetvāti yojanā. <bold>Rasasalāka</bold>nti ucchusalākaṃ. ‘‘Rasālasalāka’’ntipi pāṭho, ayamevattho. Khuddakavihāre gāhetabbavidhānaṃ dassetvā mahāāvāse taṃ dassento āha ‘‘mahāāvāse’’tiādi.</paragraph>
    <paragraph line="394">‘‘Takkasalākampi <pageBreak edition="M" number="0.0511" /> …pe… dātuṃ vaṭṭatī’’ti idaṃ khuddakavihāraṃ sandhāya vuttaṃ, tena vuttaṃ ‘‘mahāāvāse’’tiādi. <bold>Bhesajjādisalākāyo</bold>ti ettha ādisaddena gandhamālāsalākāyo saṅgaṇhāti. <bold>Etthā</bold>ti salākāsu. <bold>Aggabhikkhamatta</bold>nti aggato dātabbaṃ bhikkhāmattaṃ. <bold>Tādisāni bhattānī</bold>ti aggabhikkhāmattasabhāvāni bhattāni. <bold>No ce</bold>ti tādisāni bhattāni bahūni no ce honti. <bold>Laddhā vā aladdhā vā</bold>ti labhitvā vā alabhitvā vā.</paragraph>
    <paragraph line="395"><bold>Salākāsu gāhitāsū</bold>ti aññāsu salākāsu gāhitāsu. <bold>Samīpe ṭhitassā</bold>ti hatthaṃ apasāretvā samīpe ṭhitassa. <bold>Assā</bold>ti bhikkhussa. <bold>Ayaṃ salākā</bold>ti ‘‘ayaṃ tassa salākā’’ti ṭhapetuṃ vaṭṭati. <bold>Adhammikā</bold>ti katikā adhammayuttā. <bold>Anāgatassa dethā</bold>ti anāgatassa bhikkhussa salākaṃ detha.</paragraph>
    <paragraph line="396"><bold>So</bold>ti bhattuddesako, vadeyyāti sambandho. Mayā mayhaṃ pāpitanti sambandho. <bold>Tatthā</bold>ti gāme. Bhuñjeyyātha iti vadeyya, vaṭṭatīti yojanā. <bold>Tatthevā</bold>ti asanasālāyameva. <bold>Tatrā</bold>ti tasmiṃ gāme. <bold>Vihāraṃ ānetvā</bold>ti vihāraṃ salākabhattaṃ ānetvā. <bold>Salākaggāhaṇakāle</bold>ti salākāya bhikkhūhi gāhāpanakāle.</paragraph>
    <paragraph line="397"><bold>Tatthā</bold>ti tasmiṃ disābhāge. <bold>Aññenā</bold>ti attanā aññena, laddhā hotīti sambandho. <bold>Tena panā</bold>ti gamikato itarena. <bold>Tasmi</bold>nti gamike. Upacārasīmaṃ anatikkanteyevāti yojanā.</paragraph>
    <paragraph line="398"><bold>Tatthā</bold>ti chaḍḍitavihāre. <bold>Tesū</bold>ti āvāsikesu bhikkhūsu, gatesūti sambandho. <bold>Sovā</bold>ti āgantuko eva. Yo pana gacchatīti sambandho. <bold>Ta</bold>nti salākabhattaṃ, na pāpuṇātīti sambandho.</paragraph>
    <paragraph line="399"><bold>Puññenā</bold>ti <pageBreak edition="V" number="2.0150" /> puññasmā. <bold>Tā ca kho panā</bold>ti salākāyo pana. <bold>Pacchiṃ panā</bold>ti salākapacchiṃ pana. <bold>Tatthā</bold>ti pacchiyaṃ. <bold>Ettovā</bold>ti ākiraṇaṭṭhānatova. <bold>Eka</bold>nti ekaṃ salākaṃ. <bold>Vattabba</bold>nti salākadāyakena vattabbaṃ.</paragraph>
    <paragraph line="400">Bhikkhū gatāti sambandho. <bold>Tatthā</bold>ti aññasmiṃ vihāre. Mahātheropi gacchatīti sambandho. Gatavihāre abhuñjitvāva gocaragāmaṃ anuppattehi <pageBreak edition="M" number="0.0512" /> bhikkhūhi pattā na dātabbāti yojanā. <bold>Vihāraṭṭhakaṃ bhatta</bold>nti vihāre ṭhitaṃ bhattaṃ.</paragraph>
    <subhead line="401">Pakkhikabhattādikathā</subhead>
    <paragraph line="402"><bold>Ya</bold>nti bhattaṃ diyyatīti sambandho. Cātuddasīpañcaddasīpañcamīaṭṭhamīti abhilakkhitesūti yojanā. <bold>Kammappasutehī</bold>ti kammūpacayehi. Imehi pāṭhehi pakkhesu dātabbaṃ <bold>pakkhika</bold>nti vacanatthaṃ dasseti. <bold>Ta</bold>nti pakkhikabhattaṃ. ‘‘Hotī’’ti pade vuttakattā, ‘‘gāhetvā’’ti pade dhātukammaṃ, ‘‘bhuñjitabba’’nti pade vuttakammaṃ. <bold>Sabbesa</bold>nti bhikkhūnaṃ. <bold>Yesa</bold>nti bhikkhūnaṃ. <bold>Mandā</bold>ti appā. <bold>Ta</bold>nti salākabhattaṃ. <bold>Paṇītaṃ dentī</bold>ti paṇītaṃ katvā denti. <bold>Lūkhabhatta</bold>nti asiniddhabhattaṃ.</paragraph>
    <paragraph line="403">Yaṃ bhattaṃ attanā bhuñjati, tadeva diyyatīti yojanā. Iminā uposathe dātabbaṃ <bold>uposathika</bold>nti vacanatthaṃ dasseti. <bold>Uposathe</bold>ti uposathadivase. Ettha ca pañcaddasiyaṃ sace dāyakā ‘‘pakkhika’’nti vatvā denti, <bold>pakkhikaṃ nāma</bold>. Atha ‘‘uposathika’’nti vatvā denti, <bold>uposathikaṃ</bold> nāmāti viseso. <bold>Pāṭipade</bold>ti pāṭipadadivase. <bold>Uposathakammenā</bold>ti uposathakammena hetubhūtena. ‘‘Pāṭipade diyyanakadāna’’nti iminā pāṭipade dātabbaṃ <bold>pāṭipadika</bold>nti vacanatthaṃ dasseti. <bold>Tampi ubhaya</bold>nti uposathikapāṭipadikavasena ubhayampi taṃ bhattaṃ. <bold>Iti imānī</bold>ti ettha imasaddena itisaddassa imasaddatthabhāvo dassito hoti. <bold>Sattapi bhattānī</bold>ti imasmiṃ senāsanakkhandhake āgatāni saṅghabhattādīni sattapi bhattāni.</paragraph>
    <paragraph line="404">Aparānipi cattāri bhattānīti sambandho. <bold>Tatthā</bold>ti catūsu bhattesu. ‘‘Āgantukānaṃ dinna’’ntiādinā <bold>āgantukabhatta</bold>nti padassa catutthīmajjhelopasamāsaṃ dasseti. Aññattha pana ‘‘āgantukassa atthāya ābhata’’ntiādinā chaṭṭhīmajjhelopasamāsaṃ dasseti. <bold>Etthā</bold>ti catūsu <pageBreak edition="M" number="0.0513" /> bhattesu. <bold>Sabbesa</bold>nti bhikkhūnaṃ. Eko āgantuko nisīdatīti sambandho. <bold>Tenā</bold>ti paṭhamaāgantukena.</paragraph>
    <paragraph line="405"><bold>Yo</bold>ti <pageBreak edition="V" number="2.0151" /> āgantuko. <bold>Āgantvāpī</bold>ti pisaddo garahattho, pacchā pana pagevāti attho. Tena gaṇhitabbanti yojanā. ‘‘Āgatadivaseyevā’’ti iminā na dutiyadivasādīsu bhuñjitabbanti dasseti.</paragraph>
    <paragraph line="406"><bold>Katthacī</bold>ti kiñci ṭhānaṃ. <bold>Ta</bold>nti āgantukabhattaṃ. <bold>Nibandhāpita</bold>nti niccaṃ ṭhapitaṃ. <bold>Asanasālāya</bold>nti antogāme asanasālāyaṃ. <bold>Asatī</bold>ti asantesu.</paragraph>
    <paragraph line="407"><bold>Āvāsikopī</bold>ti pisaddo na gamikoyevāti dasseti. Yathā āgantukabhattaṃ dve vā tīṇi vā satta vā divasāni labbhati, evaṃ idaṃ gamiyabhattaṃ na labbhatīti yojanā. <bold>Pantha</bold>nti maggaṃ. <bold>Rundhantī</bold>ti pidahanti. Udakaṃ vā rundhatīti sambandho. <bold>Ete upaddave</bold>ti corādayo ete upaddave. <bold>Oḍḍetvā</bold>ti ṭhapetvā.</paragraph>
    <paragraph line="408"><bold>Etassā</bold>ti mahāgilānassa. Puna <bold>etassā</bold>ti anāgatassa mahāgilānassa. <bold>Sappāyabhojana</bold>nti gilānānaṃ sappāyabhojanaṃ. <bold>Missakayāgu</bold>nti nānātaṇḍule missetvā pacitaṃ yāguṃ. <bold>Na kuppatī</bold>ti na vikāraṃ karoti.</paragraph>
    <paragraph line="409"><bold>Idampī</bold>ti gilānupaṭṭhākabhattampi. <bold>Tatthā</bold>ti tasmiṃ kule. <bold>Assā</bold>ti gilānassa. <bold>Evaṃ dinnānī</bold>ti evaṃ vakkhamānanayena dinnāni honti. <bold>Piṇḍapātikānampi vaṭṭatī</bold>ti ‘‘bhikkha’’nti kappiyavohārena vuttattā piṇḍapātikānampi vaṭṭati. <bold>Na vaṭṭatī</bold>ti ‘‘bhatta’’nti akappiyavohārena vuttattā na vaṭṭati.</paragraph>
    <paragraph line="410">Aparānipi tīṇi bhattānīti sambandho. <bold>Tatthā</bold>ti tīsu bhattesu. <bold>Dhurabhatta</bold>nti ettha dhurasaddassa dhuvasaddena atthato sadisattā niccatthoti āha ‘‘niccabhattaṃ vuccatī’’ti. <bold>Ta</bold>nti dhurabhattaṃ. <bold>Tatthā</bold>ti duvidhesu. ‘‘Saṅghike’’ti pāṭhaseso yojetabbo. <bold>Puggalikepī</bold>ti <bold>pi</bold>saddo ‘‘saṅghike’’ti padaṃ apekkhati. <bold>Pacchā</bold>ti paṭhamaṃ ‘‘bhikkhaṃ gaṇhathā’’ti vuttavacanato, vuttavacanassa vā paraṃ.</paragraph>
    <paragraph line="411">Kuṭiṃ <pageBreak edition="M" number="0.0514" /> katvā dātabbaṃ bhattaṃ <bold>kuṭibhatta</bold>nti dassento āha ‘‘kuṭibhattaṃ nāmā’’tiādi. <bold>Ya</bold>nti bhattaṃ, nibandhāpitanti sambandho, senāsanavāsino bhikkhūti sambandho. <bold>Yaṃ panā</bold>ti bhattaṃ pana, dinnanti sambandho. <bold>Tassevā</bold>ti puggalasseva. <bold>Tasmi</bold>nti puggale.</paragraph>
    <paragraph line="412">Vārena <pageBreak edition="V" number="2.0152" />, vāraṃ gahetvā vā dinnaṃ bhattaṃ <bold>vārabhatta</bold>nti dassento āha ‘‘vārabhattaṃ nāmā’’tiādi. <bold>Tampī</bold>ti vārabhattampi. Nigamanavasena sampiṇḍetvā dassento āha <bold>‘‘iti imāni cā’’</bold>tiādi.</paragraph>
    <paragraph line="413"><bold>Aṭṭhakathāya</bold>nti mahāaṭṭhakathāyaṃ, vuttānīti sambandho. <bold>Tatthā</bold>ti catūsu bhattesu. Vihāre uppannaṃ bhattaṃ <bold>vihārabhatta</bold>nti dassento āha ‘‘vihārabhattaṃ nāmā’’tiādi. <bold>Tatruppādabhatta</bold>nti tasmiṃ vihāre dinnakhettavatthuādīhi uppādabhattaṃ. <bold>Ta</bold>nti vihārabhattaṃ. <bold>Yathā</bold>ti yenākārena, paṭiggahiyamāneti sambandho. Aṭṭhannaṃ samūho, aṭṭha parimāṇāni yassāti vā <bold>aṭṭhako,</bold> tassa dinnaṃ bhattaṃ aṭṭhakabhattaṃ. Evaṃ <bold>catukkabhatta</bold>nti etthāpi. Tamevatthaṃ dassento āha ‘‘aṭṭhannaṃ bhikkhūnaṃ demā’’tiādi. <bold>Mahābhisaṅkhārikenā</bold>ti sabbinonītādīhi mahanto abhisaṅkhāro mahābhisaṅkhāro, so etassa atthīti mahābhisaṅkhāriko, tena atirasakapūvena patte pakkhipitvāti sambandho. ‘‘Thaketvā dinna’’nti iminā gūhitvā dātabbaṃ <bold>guḷhakaṃ,</bold> tameva bhattaṃ <bold>guḷhakabhatta</bold>nti vacanatthaṃ dasseti.</paragraph>
    <paragraph line="414"><bold>Idhā</bold>ti imasmiṃ loke. Ekacce manussā dentīti sambandho. ‘‘Bhikkhuparicchedajānanatthaṃ guḷake dentī’’ti iminā guḷakena bhikkhū gaṇetvā dātabbaṃ bhattaṃ <bold>guḷakabhatta</bold>nti vacanatthaṃ dasseti. Ettha ca purimanaye ḷakāre hakārasaṃyogo atthi, pacchimanaye natthīti daṭṭhabbaṃ. Guḷapiṇḍagaṇanāya bhikkhugaṇanaṃ jānāti. <bold>Itī</bold>tiādi nigamanaṃ. Cīvarabhājanīyaṃ vuttanti sambandho.</paragraph>
    <paragraph line="415"><bold>Sabbiādīsu bhesajjesū</bold>ti niddhāraṇe bhummaṃ, ‘‘sabbissā’’ti padaṃ ‘‘kumbhasatampī’’ti pade nissitasambandho.</paragraph>
    <paragraph line="416"><bold>Pacchā</bold><pageBreak edition="M" number="0.0515" /><bold>āgatānaṃ dātabbamevā</bold>ti dutiyabhāge adātabbeyeva pacchā āgatānaṃ dātabbameva. <bold>Sabbasannipātaṭṭhāneyevā</bold>ti sabbesaṃ bhikkhūnaṃ sannipātaṭṭhāneva. Bhājanīyabhaṇḍaṃ nāma bhājanaṭṭhānaṃ sampattasseva pāpuṇāti, na asampattassa. Sabbasannipātaṭṭhāne ca yebhuyyena sampatto hoti, tena vuttaṃ ‘‘sabbasannipātaṭṭhāneyevā’’ti.</paragraph>
    <paragraph line="417"><bold>Yathāṭhitaṃyevā</bold>ti kiñci abhājetvā yathāṭhitaṃyeva. ‘‘Duggahita’’nti vatvā tadatthaṃ dassento āha ‘‘taṃ gatagataṭṭhāne saṅghikameva hotī’’ti. <bold>Āvajjetvā</bold>ti pariṇāmetvā. <bold>Tampī</bold>ti thālake <pageBreak edition="V" number="2.0153" /> pakkhittaṃ sabbimpi. <bold>Thina</bold>nti ghanabhāvena tiṭṭhatīti thinaṃ, ghananti vuttaṃ hoti. <bold>Vuttaparicchedato</bold>ti ‘‘dasa bhikkhū, daseva ca sabbikumbhā’’ti vuttaparicchedato.</paragraph>
    <paragraph line="418">Gāthāyaṃ <bold>pāḷi</bold>nti vinayapāḷiṃ. <bold>Aṭṭhakathañcevā</bold>ti tassā aṭṭhakathañceva. <bold>Vicakkhaṇo</bold>ti vividhaṃ atthaṃ cakkhati passatīti vicakkhaṇo. <bold>Eva</bold>nti yathāvuttanayena. Tatrāyaṃ yojanā – evaṃ vicakkhaṇo bhikkhu pāḷiṃ, aṭṭhakathañceva oloketvā appamattova hutvā saṅghike paccaye bhājayeti.</paragraph>
    <centered line="419">Iti paccayabhājanīyakathāya yojanā samattā.</centered>
    <paragraph line="420"><bold>Upaḍḍhabhāgo</bold>ti bhikkhūnaṃ laddhabhāgato upaḍḍho bhāgo. Sesaṃ suviññeyyameva.</paragraph>
    <centered line="421">Iti senāsanakkhandhakavaṇṇanāya yojanā samattā.</centered>
    <title line="422">7. Saṅghabhedakakkhandhakaṃ</title>
    <subhead line="423">Chasakyapabbajjākathā</subhead>
    <paragraph line="424" number="330"> Saṅghabhedakakkhandhake <bold>abhiññātā abhiññātā</bold>ti ettha abhipubbo ñātasaddo pākaṭatthoti āha ‘‘pākaṭā pākaṭā’’ti. <bold>Kāḷudāyippabhūtayo</bold>ti kāḷudāyiādayo. Parivārehi saddhiṃ dasa dūtā ca aññe ca bahū janā sakyakumārā nāmāti yojanā. <bold>Amhesū</bold>ti <pageBreak edition="M" number="0.0516" /> sakyakulasaṅkhātesu amhesu, niddhāraṇe bhummaṃ. Iminā pāṭhasesaṃ dasseti. ‘‘Kulato’’ti iminā <bold>‘‘kulā’’</bold>ti ettha nissakkatthe nissakkavacananti dasseti. <bold>Gharāvāsattha</bold>nti ettha ghare āvasantānaṃ manussānaṃ kiccanti dassento āha ‘‘gharāvāse ya’’ntiādi. Tattha <bold>ya</bold>nti yaṃkiñci. <bold>Udakaṃ ninnetabba</bold>nti ettha udakaṃ nīharitvā netabbaṃ apanetabbanti dassento āha ‘‘yathā udakaṃ sabbaṭṭhānesu susaṃ hotī’’ti. <bold>Susa</bold>nti sukkhaṃ. <bold>Tiṇānī</bold>ti sassadūsakāni tiṇāni. ‘‘Uddharitabbānī’’ti iminā <bold>niddhāpetabba</bold>nti ettha dhudhātuyā papphoṭanadhaṃsanatthe dasseti <pageBreak edition="V" number="2.0154" />. <bold>Bhusā</bold>ti sassanāḷadaṇḍā, tehi missā palālā <bold>bhusikā. Ophuṇāpetabba</bold>nti ettha phuṇadhātuyā avakiraṇatthaṃ dassento āha ‘‘apanetabba’’nti. <bold>Tvaññeva gharāvāsatthena upajānā</bold>ti ettha <bold>gharāvāsatthenā</bold>ti upayogatthe karaṇavacanaṃ. <bold>Upajānā</bold>ti upatyūpasaggo dhātvatthānuvattako, hivibhatti ca lopo hoti, tena vuttaṃ ‘‘tvaññeva gharāvāsatthaṃ jānāhī’’ti. <bold>Aha</bold>nti bhaddiyakumāranāmako ahaṃ. <bold>Tayā</bold>ti anuruddhakumāranāmakena tayā. ‘‘Saddhiṃ pabbajissāmī’’ti iminā pāṭhasesaṃ dasseti. <bold>Sesa</bold>nti ‘‘saddhiṃ pabbajissāmī’’ti vacanaṃ.</paragraph>
    <paragraph line="425" number="331"><bold>Nippātitā</bold>ti ettha nikkhamitvā gamāpitāti dassento āha ‘‘nikkhāmitā’’ti. <bold>Mānassino</bold>ti ettha mānaṃ sayanti nissayantīti mānassinoti dassento āha ‘‘mānassayino’’ti.</paragraph>
    <paragraph line="426" number="332"><bold>Yassantarato na santi kopā</bold>ti ettha antarasaddo cittavācako, topaccayo ca sattamyatthavācakoti dassento āha ‘‘yassa citte’’ti. Kasmā kopā na santīti āha ‘‘tatiyamaggena samūhatattā’’ti. Anāgāmimaggena dosassa samūhatattā yassa khīṇāsavassa citte kopā na santīti adhippāyo. <bold>Iti bhavābhavatañca vītivatto</bold>ti ettha atthaṃ dassento āha ‘‘yasmā panā’’tiādi. Tattha yasmā pana vuccati, tasmā evamattho daṭṭhabboti yojanā <pageBreak edition="M" number="0.0517" />. Vibhavoti pāpaṃ vuccatīti sambandho. Nanu pāḷiyaṃ ‘‘vibhavo’’ti natthi, ‘‘abhavo’’ti eva atthi, atha kasmā ‘‘vibhavoti abhavo’’ti vuttanti āha ‘‘vibhavoti ca abhavoti ca atthato ekamevā’’ti. Iminā saddatoyeva nānanti dasseti. Yā esā bhavābhavatā vuccatīti sambandho. ‘‘Anekappakārā’’ti iminā itisaddassa pakāratthaṃ dasseti. Catūhipi maggehi vītivattoti sambandho. <bold>Tassā</bold>ti khīṇāsavassa.</paragraph>
    <paragraph line="427" number="333"><bold>Ahimekhalikā</bold>ti mekhalā viya mekhalikā, ahimeva mekhalikā ahimekhalikā. Tamevatthaṃ dassento āha ‘‘ahiṃ kaṭiyaṃ bandhitvā’’ti.</paragraph>
    <paragraph line="428" number="334"><bold>Sammannatī</bold>ti ettha ‘‘sammānetī’’ti curādigaṇikadhātuvasena vattabbe divādigaṇikadhātuvasena vuttanti dassento āha ‘‘sammānetī’’ti. Acinteyyo hi pāḷinayo. <bold>Sammānetī</bold>ti sammānaṃ karoti. <bold>Ya</bold>nti kammaṃ. <bold>So</bold>ti satthā. Iminā <bold>yaṃ tumo</bold>ti ettha <bold>tumo</bold>ti ruḷhīsaddo idha ‘‘so’’ti sabbanāmasaddena sadisatthoti dasseti.</paragraph>
    <subhead line="429">Pakāsanīyakammādikathā</subhead>
    <paragraph line="430" number="336"> ‘‘Kheḷasadisā’’ti <pageBreak edition="V" number="2.0155" /> iminā micchājīvena uppannapaccayānaṃ sadisūpacārena kheḷabhāvaṃ dasseti. Tasmā kheḷā viyāti <bold>kheḷo,</bold> micchājīvapaccayā, kheḷe asati bhakkhati ajjhoharatīti <bold>kheḷāsako</bold>ti vacanattho kātabbo. Etarahi pāḷiyaṃ, aṭṭhakathāyañca <bold>‘‘kheḷāpakassā’’</bold>ti oṭṭhajena paṭhamakkharena pāṭho atthi.</paragraph>
    <paragraph line="431" number="340"><bold>Patthaddhenā</bold>ti ettha bhūso thaddho patthaddho, bāḷhathaddhoti attho. Tena vuttaṃ ‘‘niccalenā’’ti. <bold>Potthakarūpasadisenā</bold>ti ettha potthakarūpaṃ nāma vatthadantādimayaṃ, tena sadiso potthakarūpasadiso, tena.</paragraph>
    <paragraph line="432" number="342"><bold>Rājañātakā</bold><pageBreak edition="M" number="0.0518" /><bold>nāmā</bold>ti ettha raññā jāniyanti ‘‘amhākaṃ garū’’ti <bold>rājañātā,</bold> teyeva <bold>rājañātakā</bold>ti attho daṭṭhabbo. Tadatthaṃ adhippāyena dassento āha ‘‘rājā amhe jānātī’’tiādi. <bold>Pahaṭṭhakaṇṇavālo</bold>ti pahaṭṭho kaṇṇo ca vālo ca etassāti pahaṭṭhakaṇṇavālo. <bold>Bandhaniccale</bold>ti rajjuvallīhi bandho viya niccale, pahaṭṭhakaṇṇavāleti sambandho. ‘‘Katvā’’ti iminā ‘‘abhidhāvī’’ti pade kiriyāvisesanabhāvaṃ dasseti.</paragraph>
    <paragraph line="433"><bold>Dukkhañhi kuñjara nāgamāsado</bold>ti ettha kuñjarasaddassa āmantanapadabhāvaṃ āvikaronto āha ‘‘bho kuñjarā’’ti. Nāgasaddassa ahināgahatthināgesu pavattanato vuttaṃ ‘‘buddhanāga’’nti. <bold>Āsado</bold>ti padassa ākodhena sadanaṃ upagamanaṃ āsadoti dassento āha ‘‘vadhakacittena upagamanaṃ nāmā’’ti. <bold>Dukkha</bold>nti etarahi ca āyatiñca dukkhakāraṇaṃ. <bold>Dukkhaṃ hī</bold>ti hisaddo padapūraṇamattaṃ, atha vā dukkhamevāti attho. ‘‘Buddhanāgaṃ ghātakassā’’ti iminā nāgaṃ hanatīti <bold>nāgahato</bold>ti vacanatthaṃ dasseti.</paragraph>
    <paragraph line="434"><bold>Paṭikuṭiyova osakkī</bold>ti ettha tathāgatassa paṭimukhaṃ kuṭena gamanametassāti <bold>paṭikuṭiyo,</bold> paṭikuṭiyo eva hutvā osakkīti dassento āha ‘‘tathāgatābhimukhoyeva piṭṭhimehi pādehi osakkī’’ti. ‘‘Na jānātī’’ti iminā lakkha dassanaṅkesūti dhātupāṭhesu (pāṇinī 1539 saddanītidhātumālāyaṃ 18 dakārantadhātu) vuttesu atthesu idha dassanatthoti dasseti. <bold>Na lakkhitabbo</bold>ti aññehi sappurisehi na lakkhitabboti attho. Ettha ṇyapaccayo kattukammesu hoti, yakārassa kakāraṃ katvā <bold>alakkhiko</bold>ti vuttaṃ.</paragraph>
    <paragraph line="435" number="343"> ‘‘Bhuñjitabbabhojana’’nti <pageBreak edition="V" number="2.0156" /> iminā <bold>tikabhojana</bold>nti ettha yupaccayassa kammatthabhāvaṃ dasseti. <bold>Ta</bold>nti tikabhojanaṃ. <bold>Yathādhammo</bold>ti ‘‘gaṇabhojane pācittiya’’nti (pāci. 209) vuttāya mātikāvibhaṅgapāḷiyā anurūpaṃ <pageBreak edition="M" number="0.0519" />. <bold>Pañcavatthuyācanakathā</bold>ti pañca vatthūni yācanassa kathā. <bold>Āyukappa</bold>nti avīcimahāniraye āyukappaṃ sandhāya vuttaṃ. Avīcimahāniraye āyukappo nāma eko antarakappoti jinālaṅkāraṭīkādīsu (mi. pa. 4.1.3; kathā. aṭṭha. 654-657; itivu. aṭṭha. 18; sārattha. ṭī. cūḷavagga 3.343; a. ni. ṭī. 3.662) vutto. ‘‘Eko asaṅkhyeyyakappo’’ti sammohavinodanādīsu (vibha. aṭṭha. 809; ma. ni. aṭṭha. 3.128; vi. vi. ṭī. 1.410; vajira. ṭī. pārājikaṇḍa 410) vutto. <bold>Seṭṭhaṃ puñña</bold>nti mahantaṃ puññaṃ. Iminā <bold>brahaṃ puñña</bold>nti brahasaddo mahantatthoti dasseti. Braha vuddhiyanti dhātupāṭhesu (pāṇinī 735; saddanītidhātumālāyaṃ 16 hakārantadhātu) vuttattā brahasaddo mahantavācako hoti. Brahadhātuto apaccayaṃ katvā <bold>‘‘brahā’’</bold>tipi, mapaccayaṃ katvā ‘‘brahmā’’tipi pāṭho atthi. <bold>Āyukappamevā</bold>ti saggesu āyukappameva.</paragraph>
    <subhead line="436">Saṅghabhedakathā</subhead>
    <paragraph line="437" number="344"><bold>So</bold>ti devadatto, gato kirāti sambandho. <bold>Tatthevā</bold>ti vihārasīmāyameva. <bold>Āveṇika</bold>nti bhikkhusaṅghato āveṇikaṃ.</paragraph>
    <paragraph line="438" number="345"><bold>Āgilāyatī</bold>ti ettha ātyūpasaggo abhibhavanattho, giledhātu bādhanatthoti āha ‘‘vedanābhibhūtā bādhatī’’ti. <bold>Ta</bold>nti piṭṭhiṃ. Parassa cittaṃ ādisitvā desayati etāyāti <bold>ādesanā,</bold> sā eva pāṭihāriyaṃ <bold>ādesanāpāṭihāriyaṃ</bold>. Anusāsati etāyāti <bold>anusāsanī,</bold> imamevatthaṃ dassento āha ‘‘evampi te’’tiādi.</paragraph>
    <paragraph line="439" number="346"><bold>Mamānukrubba</bold>nti ettha anutyūpasaggo anukiriyattho karadhātu antapaccayo gacchantādigaṇoti dassento āha ‘‘mamānukiriyaṃ kurumāno’’ti. ‘‘Dukkhito’’ti iminā <bold>kapaṇo</bold>ti ettha kapadhātu hiṃsanatthoti dasseti. <bold>Mahāvarāhassā</bold>ti varāhasaddassa sūkaratthaṃ paṭikkhipanto āha ‘‘mahānāgassā’’ti. ‘‘Pathavi’’nti iminā <bold>mahiṃ vikubbato</bold>ti ettha mahīsaddassa evaṃnāmakaṃ mahānadiṃ <pageBreak edition="M" number="0.0520" /> paṭikkhipati. ‘‘Padālentassā’’ti iminā karadhātuyā vityūpasaggavasena padālanatthaṃ dasseti. <bold>Bhisaṃ</bold><pageBreak edition="V" number="2.0157" /><bold>ghasamānassā</bold>ti ettha mānasaddo katvatthoti āha ‘‘bhisaṃ ghasantassā’’ti. <bold>Ghasantassā</bold>ti bhakkhantassa. Nadīnāmakaṃ taṃ pokkharaṇinti yojanā. Iminā <bold>nadīsu jaggato</bold>ti ettha nadī nāma pokkharaṇīti dasseti. <bold>Jaggato</bold>ti hatthiyūthaṃ pālentassa.</paragraph>
    <paragraph line="440" number="347"> ‘‘Sutāti sotā’’ti iminā pāḷiyā dvidhābhāvaṃ dasseti. ‘‘Nissandeho’’ti iminā <bold>asandiddho</bold>ti ettha dihadhātuṃ dasseti, disadhātuṃ nivatteti.</paragraph>
    <paragraph line="441" number="350"><bold>Buddhasahassenapī</bold>ti pisaddo garahattho, pageva ekena buddhenāti dasseti.</paragraph>
    <paragraph line="442">‘‘Satto’’ti iminā kocisaddassa padhānapadaṃ dasseti. <bold>Aṭṭhā</bold>ti ākhyātapadassa atthaṃ dassento āha ‘‘ṭhito’’ti. Devadattoti me sutanti ettha ‘‘me’’ti padaṃ bhagavantaṃ sandhāya vuttanti āha ‘‘bhagavatā’’ti. <bold>Tadevā</bold>ti sutameva. <bold>Ida</bold>nti ‘‘devadattoti me suta’’nti vacanaṃ. <bold>Anucinātī</bold>ti anuvaḍḍheti. ‘‘Patvā’’ti iminā <bold>āsajjana</bold>nti ettha sadadhātuyā gatyatthaṃ, kiriyāvisesanañca dasseti. <bold>Avīcinirayaṃ patto</bold>ti ettha idāni na devadatto avīcinirayaṃ patto hoti, āyatiṃ pana avīciniraye avassambhāviyattā ‘‘avīcinirayaṃ patto’’ti vuttanti āha ‘‘āsaṃsāyaṃ atītavacana’’nti. <bold>Āsaṃsāya</bold>nti avassambhāviyatthe. Bhesmā hi udadhī mahāti ettha <bold>bhesmā</bold>saddo bhayānakapariyāyoti āha ‘‘bhayānako’’ti.</paragraph>
    <subhead line="443">Upālipañhākathā</subhead>
    <paragraph line="444" number="351"><bold>Ekato</bold>ti ettha topaccayassa sattamyatthe pavattabhāvaṃ dassento āha ‘‘dhammavādīpakkhe’’ti. ‘‘Anunayanto’’ti iminā <bold>anussāvetī</bold>ti <pageBreak edition="M" number="0.0521" /> ettha anusaddassa atthaṃ dasseti. <bold>Anunayanto</bold>ti punappunaṃ nayanto. Sāvanākāraṃ dassento āha ‘‘na tumhākaṃyevā’’tiādi. Ayaṃ adhammo vā ayaṃ avinayo vā idaṃ asatthusāsanaṃ vā yadi bhaveyyāti yojanā. ‘‘Bodhetī’’ti iminā <bold>sāvetī</bold>ti ettha sudhātuyā atthaṃ dasseti. ‘‘Anussāvetvā’’ti iminā ‘‘anussāveti, salākaṃ gāhetī’’ti ettha anussāvanakiriyā pubbabhāge pavattā, salākaggāhakiriyā pacchābhāgeti dasseti.</paragraph>
    <paragraph line="445"><bold>Ettāvatā</bold>ti ettakena anussāvanasalākaggāhamattena. Na pana saṅgho bhinno hoti, anussāvetvā <pageBreak edition="V" number="2.0158" /> salākaṃ gāhetvā āveṇikaṃ saṅghakamme kateyeva saṅgho bhinno hotīti adhippāyo.</paragraph>
    <paragraph line="446">Ettha ṭhatvā kassaci codakassa anuyogo siyāti yojanā. Kinti siyāti āha ‘‘evaṃ devadatto’’tiādi. Tattha <bold>eva</bold>nti pakatatte saṅghe bhinde satīti attho. <bold>Katha</bold>nti kenākārena. Puna <bold>katha</bold>nti kasmā kāraṇā. <bold>Rañño</bold>ti ajātasatturañño, kāritakammaṃ. <bold>‘‘Ghātāpitattā’’</bold>ti bimbisārarājānaṃ ghātāpitattā. <bold>Tatthā</bold>ti ‘‘bhikkhu kho upālī’’tiādivacane, ṭhatvā parihāraṃ vadāmāti yojanā. <bold>Viraddhattā</bold>ti virādhitattā. Tamatthaṃ vitthārento āha ‘‘tena hī’’tiādi. Tattha <bold>tena hī</bold>ti uyyojanatthe nipāto. <bold>Evañhī</bold>ti evameva. <bold>Tassā</bold>ti devadattassa. <bold>Kumāro panā</bold>ti ajātasattukumāro pana, katamatteyeva na vuttāti sambandho. <bold>Tassā</bold>ti devadattassa. <bold>Tasmā</bold>ti yasmā saṅghabhedato pubbe ruhituppādakammaṃ karontassāpi pacchā abhabbabhāvo ropito, tasmā.</paragraph>
    <paragraph line="447">Bhedakaravatthūsu evaṃ vinicchayo veditabboti yojanā. Dhammādhammādīnaṃ suttantavinayapariyāyena visesaṃ dassento āha ‘‘suttantapariyāyenā’’tiādi. Tattha <bold>suttantapariyāyenā</bold>ti suttantadesanāya, suttantadesanānayatoti vuttaṃ hoti. <bold>Tathā</bold>ti tato aññathā.</paragraph>
    <paragraph line="448"><bold>Tatthā</bold>ti <pageBreak edition="M" number="0.0522" /> dvīsu dhammādhammesu. <bold>Evaṃ amhāka</bold>nti evaṃ kariyamāne amhākaṃ. Evaṃ suttantapariyāyena dhammādhammānaṃ visesaṃ dassetvā idāni vinayapariyāyena tesaṃ taṃ dassento āha ‘‘vinayapariyāyena panā’’tiādi. Bhūtena vatthunā kātabbanti sambandho. Evaṃ ‘‘abhūtena vatthunā’’ti etthāpi.</paragraph>
    <paragraph line="449">Evaṃ dvinnaṃ pariyāyānaṃ vasena dhammādhammadukassa visesaṃ dassetvā idāni vinayāvinayadukassa visesaṃ dassento āha ‘‘suttantapariyāyenā’’tiādi <pageBreak edition="V" number="2.0159" />. Tattha suttantanayena rāgādayo vinetīti <bold>vinayo,</bold> vinayanayena kāyaṃ vācaṃ vinetīti <bold>vinayo</bold>ti vacanattho kātabbo.</paragraph>
    <paragraph line="450">Evaṃ dvinnaṃ pariyāyānaṃ vasena vinayāvinayadukassa visesaṃ dassetvā idāni bhāsitābhāsitadukassa visesaṃ dassento āha ‘‘suttantapariyāyena cattāro satipaṭṭhānā’’tiādi. Tattha ‘‘aṭṭhaṅgiko maggo’’ti idaṃ vacanaṃ tathāgatena bhāsitaṃ lapitanti yojanā.</paragraph>
    <paragraph line="451">Evaṃ dvinnaṃ pariyāyānaṃ vasena bhāsitābhāsitadukassa visesaṃ dassetvā idāni āciṇṇānāciṇṇadukassa visesaṃ dassento āha ‘‘suttantapariyāyena devasika’’ntiādi. Tattha ‘‘devasika’’nti padaṃ ‘‘samāpajjanaṃ, volokana’’nti tīsuyeva padesu yojetabbaṃ. <bold>Aṭṭhuppattivasenā</bold>ti kāraṇuppattivasena. Kāraṇañhi arati phalaṃ etasmāti <bold>attho</bold>ti vuccati, atthassa uppatti atthuppatti, sāyeva aṭṭhuppatti tthakārassa ṭṭhakāraṃ katvā, aṭṭhuppattiyā vaso aṭṭhuppattivaso, tena. Idaṃ padaṃ ‘‘suttantadesanā jātakakathā’’ti dvīhipi padehi yojetabbaṃ. <bold>Ida</bold>nti phalasamāpattisamāpajjanādi. <bold>Āciṇṇa</bold>nti ā bandhitaṃ, punappunaṃ vā upacitaṃ vaḍḍhitaṃ, paguṇaṃ vā. <bold>Cāriyapakkamana</bold>nti cāriyatthaṃ pakkamanaṃ.</paragraph>
    <paragraph line="452">Evaṃ <pageBreak edition="M" number="0.0523" /> dvinnaṃ pariyāyānaṃ vasena āciṇṇānāciṇṇadukassa visesaṃ dassetvā idāni paññattadukassa visesaṃ dassento āha ‘‘suttantapariyāyena cattāro satipaṭṭhānā’’tiādi. Taṃ bhāsitābhāsitadukasadisameva. Evaṃ dvinnaṃ suttantavinayapariyāyānaṃ vasena pañcannaṃ dukānaṃ viseso dassito.</paragraph>
    <paragraph line="453">Āpattānāpattiduke ‘‘na mocanādhippāyassā’’ti pāṭhassa anantare pacchimavākye ṭhito ādisaddo ānetabbo. Iti ādinā nayenāti hi attho. <bold>Tattha tatthā</bold>ti tasmiṃ tasmiṃ sikkhāpade. Idaṃ padaṃ pacchimavākyepi anuvattetabbaṃ.</paragraph>
    <paragraph line="454">Lahukagarukaduke <bold>pañcāpattikkhandhā</bold>ti thullaccayapācittiyapāṭidesanīyadukkaṭadubbhāsitavasena pañca āpattirāsayo. <bold>Dve āpattikkhandhā</bold>ti pārājikasaṅghādisesavasena dve āpattirāsayo.</paragraph>
    <paragraph line="455">Sāvasesānāvasesaduke cha āpattikkhandhāti pārājikāpattito avasesā cha āpattirāsayo.</paragraph>
    <paragraph line="456">Duṭṭhullāduṭṭhulladuke lahukagarukadukasadisameva. Ayaṃ pana viseso – garukāpatti <bold>duṭṭhullā</bold> nāma <pageBreak edition="V" number="2.0160" />, lahukāpatti <bold>aduṭṭhullā</bold> nāmāti evaṃ vinayapariyāyavaseneva catunnaṃ dukānaṃ viseso dassito.</paragraph>
    <paragraph line="457"><bold>Etthā</bold>ti ‘‘adhammaṃ dhammoti dīpentī’’tiādivacane. <bold>Catunnaṃ saṅghakammāna</bold>nti apalokanādivasena catunnaṃ saṅghakammānaṃ. <bold>Karontehi</bold> hetubhūtehi, hetvatthe cetaṃ karaṇavacanaṃ.</paragraph>
    <paragraph line="458"><bold>Tatthā</bold>ti ‘‘te imehī’’tiādivacane. <bold>Apakassantī</bold>ti ettha kasadhātussa gatyatthaṃ dassento āha ‘‘parisaṃ ākaḍḍhantī’’ti. <bold>Vijaṭentī</bold>ti vijaṭaṃ karonti, visuṃ karontīti attho. <bold>Ekamantaṃ ussādentī</bold>ti ekasmiṃ ante ussadaṃ karonti. <bold>Avapakassantī</bold>ti ettha dvinnaṃ upasaggānaṃ vasena ativiyattho daṭṭhabboti āha ‘‘ati viya ākaḍḍhantī’’ti. Ativiyatthaṃ āvikaronto āha ‘‘yathā visaṃsaṭṭhāva <pageBreak edition="M" number="0.0524" /> honti, evaṃ karontī’’ti. <bold>Yathā</bold>ti yenākārena kariyamāneti sambandho. ‘‘Visu’’nti iminā <bold>āveṇi</bold>saddo ‘‘visu’’ntiatthavācako anipphannapāṭipadikoti dasseti. <bold>Vatthūsū</bold>ti bhedakaravatthūsu. <bold>Imaṃ gaṇhathā</bold>ti imaṃ vādaṃ gaṇhatha. <bold>Visu</bold>nti āveṇiṃ. Imasmiṃ khandhake vuttavacanaṃ parivārapāḷiyā saṃsandento āha ‘‘parivāre panā’’tiādi. Tattha <bold>pañcahi ākārehī</bold>ti ‘‘kammena uddesena voharanto anussāvanena salākaggāhenā’’ti (pari. 458) evaṃ pañcahi kāraṇehi. <bold>Tassā</bold>ti parivāre vuttavacanassa. <bold>Idhā</bold>ti imasmiṃ saṅghabhedakakkhandhake, vuttena iminā saṅghabhedalakkhaṇenāti yojanā. ‘‘Atthato nānākaraṇaṃ natthī’’ti iminā saddato nānākaraṇaṃ atthīti dīpeti. <bold>Assā</bold>ti saṅghabhedalakkhaṇassa. Taṃ pana nānākaraṇābhāvanti yojanā. <bold>Tatthevā</bold>ti parivāre eva. <bold>Sabbatthā</bold>ti sabbasmiṃ saṅghabhedakakkhandhake.</paragraph>
    <centered line="459">Iti saṅghabhedakakkhandhakavaṇṇanāya yojanā samattā.</centered>
    <title line="460">8. Vattakkhandhakaṃ</title>
    <subhead line="461">1. Āgantukavattakathā</subhead>
    <paragraph line="462" number="357"> Vattakkhandhake <pageBreak edition="V" number="2.0161" /><bold>ārāma</bold>nti upacārasīmaṃ sandhāya vuttanti āha ‘‘upacārasīmasamīpa’’nti. ‘‘Gahetvā’’ti padassa ‘‘upāhanā’’ti kammaṃ pākaṭaṃ, karaṇaṃ pana apākaṭaṃ. Tasmā karaṇaṃ dassento āha ‘‘upāhanadaṇḍakena gahetvā’’ti. Iminā ‘‘hatthenā’’ti karaṇaṃ nivatteti. <bold>Paṭikkamantī</bold>ti ettha pavisantīti ca apakkamantīti ca atthaṃ paṭikkhipanto āha ‘‘sannipatantī’’ti. <bold>Upāhanā…pe… pucchitabbā</bold>ti ettha ‘‘pucchitabbā’’ti padassa saha kammena pucchitabbākāraṃ dassento āha ‘‘katarasmiṃ ṭhāne’’tiādi. Tattha ‘‘katarasmiṃ…pe… coḷaka’’nti iminā pucchitabbākāraṃ dasseti. ‘‘Āvāsikā bhikkhū’’ti iminā kammaṃ dasseti. ‘‘Pattharitabba’’nti iminā <bold>vissajjetabba</bold>nti ettha sajadhātuyā cajanatthaṃ <pageBreak edition="M" number="0.0525" /> paṭikkhipati. <bold>Gocaro pucchitabbo</bold>ti ettha gocarasaddo bhikkhācārasaddena atthato ekanti dassento āha ‘‘bhikkhācāro pucchitabbo’’ti. Bhikkhāya caranti etthāti <bold>bhikkhācāro,</bold> gocaragāmo. <bold>Yatthā</bold>ti yasmiṃ gāme. ‘‘Ki’’ntiādinā <bold>pānīyaṃ pucchitabba</bold>ntiādīsu pucchitabbākāraṃ dasseti. <bold>Kaṃ kāla</bold>nti kasmiṃ kāle.</paragraph>
    <paragraph line="463"><bold>Bahi nikkhamantassā</bold>ti vihārato bahi nikkhamantassa. <bold>Nilloketabbo</bold>ti oloketabbo. ‘‘Yadi sakkotī’’ti iminā <bold>sace ussahatī</bold>ti ettha sacesaddo yadipariyāyo, ussahatisaddo sakkoti pariyāyoti dasseti. Sakkontassa vihārasodhanavatteti sambandho.</paragraph>
    <subhead line="464">2. Āvāsikavattakathā</subhead>
    <paragraph line="465" number="359"> Āvāsikavatte evaṃ vinicchayo veditabboti yojanā. Sabbaṃ kātabbanti sambandho. <bold>Tassā</bold>ti vuḍḍhatarassa āgantukassa. ‘‘Paṇḍito’’tiādinā sace bālo ‘‘sammajjāhi tāva cetiyaṅgaṇa’’nti na vadati, sammajjaniṃ nikkhipitvā tassa vattameva kātabbanti dasseti. <bold>Bhesajjameva kātabba</bold>nti sahāvadhāraṇena vuttattā bālo ‘‘karohi tāva bhesajja’’nti avadantopi bhesajjameva kātabbaṃ. ‘‘Paṇḍito hī’’tiādinā pana āgantukassa vattabbabhāvamattameva <pageBreak edition="V" number="2.0162" /> dasseti. Pāḷimuttakavattaṃ dassento āha <bold>‘‘apicā’’</bold>tiādi. <bold>Bījanenā</bold>ti bījaniyā. ‘‘Bījana’’nti hi napuṃsakaliṅgo, ‘‘bījanī’’ti itthiliṅgo. ‘‘Bījitabbo’’ti ca ‘‘bījitabba’’nti ca iminā aṭṭhakathāvacanena bījiyati anenāti <bold>bījanaṃ,</bold> bījiyati etāyāti <bold>bījanī</bold>ti vacanattho kātabbo. <bold>Assā</bold>ti vuḍḍhataraāgantukassa. <bold>Makkhetabbā</bold>ti añjetabbā. <bold>Hī</bold>ti saccaṃ. <bold>Etthā</bold>ti upāhanapuñchane. <bold>Katthā</bold>ti kasmiṃ vihāre. Pucchitena āvāsikenāti sambandho.</paragraph>
    <paragraph line="466">‘‘Attano santikaṃ…pe… na labhatī’’ti iminā attānaṃ sandhāya anāgacchantopi attano santikaṃ sampattassa āgantukassa vattaṃ akātuṃ na labhatīti dasseti.</paragraph>
    <subhead line="467">3. Gamikavattakathā</subhead>
    <paragraph line="468" number="360"> Gamikavatte <pageBreak edition="M" number="0.0526" /> evaṃ vinicchayo veditabboti yojanā. <bold>Tatthā</bold>ti senāsanakkhandhake. Taṃ sabbaṃ paṭisāmetvāti sambandho. Yattha yesu pāsāṇapiṭṭhipāsāṇatthambhesu upacikā nārohanti, tassaṃ pāsāṇapiṭṭhiyaṃ vā tesu pāsāṇatthambhesu vā yaṃ katasenāsanaṃ atthi, taṃ anāpucchantassāpi anāpattīti yojanā. Catūsu pāsāṇesūtiādi vuttanti sambandho, upacikānaṃ uppattiṭṭhāne kateti sambandho. <bold>Aya</bold>nti ānisaṃso. Ovassakagehe pana ṭhapitānaṃ mañcapīṭhānanti sambandho.</paragraph>
    <subhead line="469">4. Anumodanavattakathā</subhead>
    <paragraph line="470" number="362"><bold>Iddhaṃ ahosī</bold>ti ettha idhadhātuyā vaḍḍhanatthaṃ paṭikkhipanto āha ‘‘sampannaṃ ahosī’’ti. Saṅghatthere nisinneti sambandho. Anuthere anumodanatthāya nisinneti yojanā. Saṅghattherena ajjhiṭṭhepīti sambandho. Anumodako vadatīti sambandho. Anu punappunaṃ, pacchā vā dāyake dhammakathāya modetīti <bold>anumodako</bold>. ‘‘Gacchathā’’ti sace vadati anumodakoti yojanā. <bold>Tassā</bold>ti anumodakassa. Manussā kārentīti sambandho. ‘‘Ekenā’’ti padaṃ ‘‘kārentī’’ti pade kāritakammaṃ. <bold>Tassā</bold>ti kāritabhikkhussa. <bold>Anumodanato</bold>ti anumodanakāraṇā. <bold>Upanisinnakathā</bold>ti upasamīpe nisinnānaṃ kathiyati etāyāti upanisinnakathā. <bold>Anumodanāyā</bold>ti anumodanatthāya. <bold>Ajjhiṭṭhovā</bold>ti sayaṃ ajjhiṭṭho eva. <bold>Etthā</bold>ti anumodanavatthusmiṃ. ‘‘Sañjātavacco’’ti iminā vacco sañjāto imassāti <bold>vaccito</bold>ti katvā sañjātatthe ita paccayoti dasseti.</paragraph>
    <subhead line="471">5. Bhattaggavattakathā</subhead>
    <paragraph line="472" number="364"><bold>Bhattaggavatte</bold>ti <pageBreak edition="V" number="2.0163" /> bhattaṃ gaṇhanti etthāti bhattaggaṃ, parivisanaṭṭhānaṃ. Tasmiṃ kattabbaṃ vattaṃ bhattaggavattaṃ, tasmiṃ bhattaggavatte evaṃ vinicchayo veditabboti <pageBreak edition="M" number="0.0527" /> yojanā. Manussānaṃ parivisanaṭṭhānaṃ nāma yattha manussā saputtadārā āvasitvā bhikkhūbhojenti. ‘‘Atiallīyitvā’’ti iminā <bold>anupakhajjā</bold>ti ettha khadadhātussa hiṃsanaṃ nāma atiallīyananti dasseti. <bold>Āsanesu satī</bold>ti āsanesu santesu. Nisīdantassa navakassāti sambandho. <bold>Āpajjatī</bold>ti āpattiṃ āpajjati. Āpucchite ananujānanto thero āpajjatīti yojanā. <bold>Saṅghāṭi</bold>nti pārutasaṅghāṭiṃ.</paragraph>
    <paragraph line="473"><bold>Pattadhovanaudaka</bold>nti bhuñjanatthāya pattānaṃ dhovanaudakaṃ. <bold>Gahetabba</bold>nti hatthena gahetabbaṃ.</paragraph>
    <paragraph line="474">Yathā gaṇhiyamāneti yojanā. <bold>Mattāyā</bold>ti pamāṇāya. <bold>Sabbiādīsu evā</bold>ti evasaddo ajjhāharitabbo. <bold>Sabbiādīsū</bold>ti sabbitelauttaribhaṅgesu, niddhāraṇe bhummaṃ. <bold>Ya</bold>nti sabbiādikaṃ. <bold>Appahotī</bold>ti sabbesaṃ bhikkhūnaṃ nappahoti. <bold>Ta</bold>nti sabbiādikaṃ, sampādehīti sambandho. Tādisaṃ sabbiādikanti sambandho.</paragraph>
    <paragraph line="475">Yaṃ bhattagganti yojanā. <bold>Hatthadhovanaudaka</bold>nti bhuttāvīnaṃ hatthassa dhovanaudakaṃ. <bold>Antarā</bold>ti bhojanassa majjhe. <bold>Pipāsitenā</bold>ti pivituṃ icchantena. <bold>Gale</bold>ti kaṇṭhe.</paragraph>
    <paragraph line="476"><bold>Nivattantenā</bold>ti ettha kasmā ṭhānā nivattantenāti āha ‘‘bhattaggato’’ti. Kathaṃ kenākārena nivattitabbanti yojanā. Kasmā navakehi bhikkhūhi paṭhamataraṃ nivattitabbanti āha ‘‘sambādhesu hī’’tiādi. <bold>Nikkhamanokāso</bold>ti paṭhamataraṃ nikkhantokāso. <bold>Paṭipāṭiyā</bold>ti vuḍḍhapaṭipāṭiyā. <bold>Dhure</bold>ti gehadvārassa samīpe. Dhurasaddo hi idha samīpavācako. Navakā antogehe ce nisinnā hontīti yojanā. <bold>Antarenā</bold>ti bhikkhūnaṃ vivarena, majjhena vā. <bold>Viraḷāyā</bold>ti tanukāya.</paragraph>
    <subhead line="477">6. Piṇḍacārikavattakathā</subhead>
    <paragraph line="478" number="366"> Piṇḍacārikavatte <pageBreak edition="M" number="0.0528" /> evaṃ vinicchayo veditabboti yojanā. Kappāsaṃ vā gahetvāti <pageBreak edition="V" number="2.0164" /> sambandho. <bold>Yañcā</bold>ti yañca kiñci vatthuṃ, gahetvāti sambandho. <bold>Karontī ṭhitā vā</bold>ti karontī hutvā ṭhitā vā. <bold>Ta</bold>nti kammaṃ. <bold>Na ca bhikkhādāyikāyā</bold>ti itthiliṅgavasena vuttattā itthiyā eva mukhaṃ na ulloketabbanti atthaṃ paṭikkhipanto āha ‘‘itthī vā hotū’’tiādi. ‘‘Bhikkhādānasamaye’’ti iminā aññasmiṃ samaye olokentopi natthi dosoti dasseti. Ekasmiṃ kāle bhikkhāya dadamānāya sabbakālampi na oloketabbanti anicchitatthaṃ paṭikkhipati.</paragraph>
    <subhead line="479">7. Āraññikavattakathā</subhead>
    <paragraph line="480" number="368"> Āraññikavatte evaṃ vinicchayo veditabboti yojanā. <bold>Senāsanā otaritabba</bold>nti ettha araññe rukkhamūlādīsu nisinnassa vihārābhāvato senāsanaṃ nāma vasanaṭṭhānaṃ sandhāya vuttanti āha ‘‘vasanaṭṭhānato nikkhamitabba’’nti.</paragraph>
    <paragraph line="481"><bold>Pattaṃ thavikāya pakkhipitvā</bold>ti ettha kathaṃ patto thavikāya pakkhipitabboti āha ‘‘sace bahī’’tiādi. Tattha patto pakkhipitabboti sambandho. <bold>Dhovitvā katvā</bold>ti padesu ‘‘pattaṃ vodaka’’nti vibhattipariṇāmaṃ katvā sambandhitabbaṃ. <bold>Tampī</bold>ti veḷunāḷikampi. <bold>Samīpe</bold>ti āraññakassa senāsanassa samīpe. Yathā ca āraññakassa araṇisahitaṃ icchitabbaṃ, evaṃ kantāraṃ paṭipannassāpi araṇisahitaṃ icchitabbanti yojanā. <bold>Gaṇavāsino</bold>ti gaṇena saha vāsino, āraññakassāti sambandho. <bold>Tenā</bold>ti araṇisahitena. ‘‘Nakkhattāneva nakkhattapadānī’’ti iminā assayujādinakkhattāneva (abhidhānappadīpikāyaṃ 58-60 gāthāsu) disābhāgajānanassa, ca samayajānanassa ca kāraṇattā <bold>nakkhattapadāni nāmā</bold>ti dasseti.</paragraph>
    <subhead line="482">8. Senāsanavattakathā</subhead>
    <paragraph line="483" number="369"> Senāsanavatte <pageBreak edition="M" number="0.0529" /> evaṃ vinicchayo veditabboti yojanā. <bold>Dvāraṃ nāmā</bold>ti mahādvāraṃ. <bold>Mahāvaḷañja</bold>nti mahantehi janehi paribhuñjitabbaṃ. <bold>Tatthā</bold>ti dvāre. <bold>Āpucchitvāvā</bold>ti vuḍḍhaṃ āpucchitvāva, sabhāgassa vuḍḍhatarassāti sambandho. <bold>Vaṭṭatiyevā</bold>ti yathāsukhaṃ viharituṃ vaṭṭatiyeva. <bold>Parivattitabba</bold>nti parimukhaṃ vattitabbaṃ.</paragraph>
    <subhead line="484">9. Jantāgharavattādikathā</subhead>
    <paragraph line="485" number="371"> Jantāgharavatte <pageBreak edition="V" number="2.0165" /> evaṃ vinicchayo veditabboti yojanā. <bold>Bahijagatī</bold>ti bahiālindo.</paragraph>
    <paragraph line="486" number="373"> Ācamanavatthusmiṃ evamattho veditabboti yojanā. <bold>Nīharitvā</bold>ti udakaṃ nīharitvā. <bold>Ācamitabba</bold>nti dhovitabbaṃ. ‘‘Āpubbo camu dhovane’’ti hi dhātupāṭhesu vuttaṃ. <bold>Idaṃ ativivaṭa</bold>nti idaṃ ṭhānaṃ ativivaṭaṃ, na kenaci paṭicchannanti attho. <bold>Udakaṃ alabhantassevā</bold>ti udakaṃ alabhanteyeva.</paragraph>
    <paragraph line="487" number="374"> Vaccakuṭivatte evaṃ vinicchayo veditabboti yojanā. <bold>Aya</bold>nti dantakaṭṭhaṃ khādato vaccakaraṇaṃ. <bold>Sabbatthevā</bold>ti sabbasmiṃ eva ṭhāne. ‘‘Na pharusena kaṭṭhenā’’ti ettha na kevalaṃ kharakaṭṭhameva, phālitakaṭṭhādayopi chaviavalekhanakaṭṭhā pharusāyeva nāmāti dassento āha ‘‘phālitakaṭṭhena vā’’tiādi. <bold>Paviṭṭhassā</bold>ti vaccakuṭiṃ paviṭṭhassa.</paragraph>
    <paragraph line="488"><bold>Sabbasādhāraṇaṭṭhāna</bold>nti sabbesaṃ bhikkhūnaṃ, sabbehi vā sādhāraṇaṃ vaccakuṭisaṅkhātaṃ ṭhānaṃ. <bold>Tatrā</bold>ti tasmiṃ sabbasādhāraṇe ṭhāne. <bold>Nibaddhagamanatthāyā</bold>ti attano nibaddhagamanatthāya kataṃ yaṃ ṭhānaṃ vā yaṃ puggalikaṭṭhānaṃ vā hotīti yojanā.</paragraph>
    <paragraph line="489"><bold>Uhatā</bold>ti ettha upubbo hadadhātūti dassento āha ‘‘uhaditā’’ti. ‘‘Hada karīsossagge’’ti dhātupāṭhesu (pāṇinī 977 dhātupāṭhe; saddanītidhātumālāyaṃ 15 dakārantadhātu) vuttattā vaccakūpato bahi <pageBreak edition="M" number="0.0530" /> karīsassa ossajjananti āha ‘‘bahi vaccamakkhitā’’ti. <bold>Dhovitabbā</bold>ti udakena dhovitabbā. <bold>Etampī</bold>ti udakassa avijjamānampi. <bold>Sabbatthā</bold>ti sabbasmiṃ vattakkhandhake.</paragraph>
    <centered line="490">Iti vattakkhandhakavaṇṇanāya yojanā samattā.</centered>
    <title line="491">9. Pātimokkhaṭṭhapanakkhandhakaṃ</title>
    <subhead line="492">1. Pātimokkhuddesayācanakathā</subhead>
    <paragraph line="493" number="383"> Pātimokkhaṭṭhapanakkhandhake <pageBreak edition="V" number="2.0166" /><bold>nandimukhiyā rattiyā</bold>ti ettha nandiyati tusiyatīti nandi, ikārantoyaṃ napuṃsakaliṅgo. ‘‘Nandiseno (jā. aṭṭha. 3.4.1) nandivisālo’’tiādīsu ikārantoyaṃ pulliṅgo hoti, idha pana mukhaṃ apekkhitvā ikāranto napuṃsakaliṅgo hoti. Aruṇuṭṭhitakāle odātadisāmukhatāya nandi mukhaṃ etissaṃ rattiyanti nandimukhī, ratti, tāya nandimukhiyā rattiyā, tena vuttaṃ ‘‘aruṇuṭṭhitakālepi hi nandīmukhā viya ratti khāyatī’’ti. <bold>Antopūti</bold>nti ettha kāyassa anto kuṇapapūtinti atthaṃ paṭipakkhipanto āha ‘‘attacittasantāne’’tiādi. ‘‘Kilesavassanavasenā’’ti iminā udakavassanavasenāti atthaṃ paṭikkhipati. <bold>Avassuta</bold>nti tintaṃ, kilinnanti attho. <bold>Kasambujāta</bold>nti ettha <bold>kasambū</bold>ti saṅkāro. So hi sammuñcaniyā kasiyamāne vilekhiyamāne sambati saddaṃ karotīti <bold>kasambu,</bold> taṃ viya jātanti kasambujātanti attho daṭṭhabbo. Aṭṭhakathāyaṃ pana adhippāyavasena ‘‘ākiliṭṭhajāta’’nti vuttaṃ, ativiya kiliṭṭhajātanti attho. ‘‘Ākiṇṇadosatāya kiliṭṭhajāta’’ntipi pāṭho. <bold>‘‘Yāva bāhāgahaṇāpi nāmā’’ti</bold> iminā pāṭhena dassetīti sambandho. <bold>Hī</bold>ti padapūraṇamattaṃ. <bold>Tenā</bold>ti moghapurisena. ‘‘Yāvā’’ti nipātapayogattā ‘‘bāhāgahaṇāpī’’ti ettha pañcamīvibhatti avadhiatthe hoti. <bold>Nāma</bold>-saddo garahatthajotako, tassa payogattā ‘‘āgamessatī’’ti ettha atītatthe anāgatavacanaṃ (saddanītisuttamālāya 893 sutte). Āgamessati <pageBreak edition="M" number="0.0531" /> nāmāti yojanā. <bold>Āgamessatī</bold>ti īsaṃ adhivāsessati. ‘‘Āto gamuīsamadhivāsane’’ti hi dhātupāṭhesu (saddanītidhātumālāyaṃ 18 makārantadhātu) vuttaṃ.</paragraph>
    <paragraph line="494" number="384"><bold>Na āyatakeneva papāto</bold>ti ettha dīgheneva papātoti dassento āha ‘‘na paṭhamameva gambhīro’’ti. Āyatasaddo hi dīghapariyāyo. ‘‘Na āyatakena gītassarena dhammo gāyitabbo’’tiādīsu (cūḷava. 249) viya papāto dīghena tīrassa ādimhi na hotīti vuttaṃ hoti. <bold>Paṭhamamevā</bold>ti tīrassa ādimhiyeva. ‘‘Anupubbena gambhīro’’ti iminā ‘‘na paṭhamameva gambhīro’’ti vacanassa adhippāyatthaṃ dasseti. <bold>Ṭhitadhammo</bold>ti tīrassa antoyeva ṭhitasabhāvo <pageBreak edition="V" number="2.0167" />. <bold>Velaṃ nātivattatī</bold>ti ettha velāsaddassa tīramariyādatthesu pavattabhāvaṃ dassento āha ‘‘osakkanakandaraṃ mariyādavela’’nti. Tattha ‘‘osakkanakandara’’iti padena tīratthaṃ dasseti, ‘‘mariyāda’’ iti padena mariyādatthaṃ. Kena udakena daritabboti <bold>kandaro,</bold> udakena osakkano kandaro etthāti <bold>osakkanakandaraṃ,</bold> tīraṃ. Osakkanakandarabhūtañca mariyādabhūtañca velaṃ tīraṃ nātikkamatīti attho. <bold>Tīraṃ vāhetī</bold>ti ettha vahadhātuyā pāpuṇanatthaṃ dassento āha ‘‘tīraṃ appetī’’ti. Tattha <bold>appetī</bold>ti pāpuṇāpeti. ‘‘Ussāretī’’ti iminā pāḷiyaṃ ‘‘thalaṃ ussāretī’’ti padena ‘‘tīraṃ vāhetī’’ti padassa atthaṃ dassetīti attho dassito. <bold>Ussāretī</bold>ti uddharitvā gamāpeti. <bold>Aññāpaṭivedho</bold>ti ettha ājānāti, ājānitthāti vā <bold>aññaṃ</bold> arahattamaggo vā arahattaphalaṃ vā, tassa paṭivijjhanaṃ aññāpaṭivedho, sukhuccāraṇatthaṃ majjhe dīgho, aññāpaṭivedho nāma arahattuppattiyeva hoti. Tena vuttaṃ ‘‘arahattuppattī’’ti.</paragraph>
    <paragraph line="495" number="385"><bold>Channamativassatī</bold>ti udānapāḷiyā sandhāyabhāsitapāḷibhāvaṃ dassento āha ‘‘āpatti’’ntiādi. Tattha <bold>ida</bold>nti ‘‘channamativassatī’’ti vacanaṃ vuttanti sambandho. <bold>Eta</bold>nti navāpattiāpajjanaṃ sandhāyāti sambandho.</paragraph>
    <subhead line="496">4. Pātimokkhasavanārahakathā</subhead>
    <paragraph line="497" number="386"><bold>Pure</bold><pageBreak edition="M" number="0.0532" /><bold>vā pacchā vā</bold>ti ñattito pure vā pacchā vā. <bold>Khette</bold>ti pātimokkhaṭṭhapanassa khette. Khettaṃ dassento āha ‘‘tasmā’’tiādi. <bold>Rekāraṃ bhaṇatī</bold>ti chattiṃsatyakkharesu re-kāraṃ ñattiṭṭhapanako bhaṇati. <bold>Ida</bold>nti pañcatiṃsatyakkharānaṃ uccāraṇaṭṭhānaṃ. <bold>Vutte</bold>ti ñattiṭṭhapanakena vutte. ‘‘Suṇātu me’’ti vacane anāraddheyevāti yojanā.</paragraph>
    <subhead line="498">5. Dhammikādhammikapātimokkhaṭṭhapanakathā</subhead>
    <paragraph line="499" number="387"><bold>Tena puggalenā</bold>ti tena cuditakena puggalena. <bold>Sā vipattī</bold>ti sīlavipattiādisaṅkhātā sā vipatti. <bold>Saññāamūlikavasenā</bold>ti ‘‘katā’’ iti saññāya amūlikavasena. <bold>Katañcā</bold>ti ekantena katañca. <bold>Akatañcā</bold>ti ekantena akatañca.</paragraph>
    <paragraph line="500">Kopetukāmatāya neva āgacchatīti sambandho. <bold>Tenā</bold>ti anāgamanādikāraṇena. <bold>Āpajjatī</bold>ti pātimokkhaṭṭhapanako āpajjati. <bold>Iccassāpī</bold>ti iti evaṃ assa pātimokkhaṭṭhapanakassāpi <pageBreak edition="V" number="2.0168" />. <bold>Paccādiyatī</bold>ti pati ādiyati, ‘‘akataṃ kammaṃ, puna kātabbaṃ kamma’’ntiādinā puna ādīyati, puna ārabhatīti attho.</paragraph>
    <subhead line="501">6. Dhammikapātimokkhaṭṭhapanakathā</subhead>
    <paragraph line="502" number="388"><bold>Maggapaṭipādanādīsū</bold>ti maggasmiṃ paṭipādanādīsu. Ādisaddena theyyacittena avahārādayo saṅgaṇhāti. <bold>Ākārādisaññā</bold>ti ākārasaññā liṅgasaññā nimittasaññā. <bold>Ta</bold>nti parisaṅkaṃ sandhāyāti sambandho.</paragraph>
    <subhead line="503">7. Attādānaaṅgakathā</subhead>
    <paragraph line="504" number="398"><bold>Attādānaṃ ādātukāmenā</bold>ti ettha kiṃ attādānanti āha ‘‘sāsanaṃ sodhetukāmo’’tiādi. Iminā paraṃ codetuṃ attanā ādātabbaṃ adhikaraṇaṃ <bold>attādāna</bold>nti vuccatīti dasseti. <bold>Akālo</bold><pageBreak edition="M" number="0.0533" /><bold>imaṃ attādānaṃ ādātu</bold>nti ettha akālaṃ dassento āha ‘‘rājabhaya’’ntiādi. Tattha <bold>vassāratto</bold>ti vassakālo. So hi vasso ativiya rañjati ettha kāleti vassārattoti vuccati. Vassārattopi adhikaraṇavūpasamatthaṃ lajjiparisāya dūrato ānayanassa dukkarattā akālo nāma. <bold>Itī</bold>ti ayaṃ rājabhayādikāloti attho. <bold>Viparīto</bold>ti rājabhayādīnaṃ abhāvakālo.</paragraph>
    <paragraph line="505"><bold>Abhūtaṃ idaṃ attādāna</bold>nti ettha abhūtasaddo avijjamānapariyāyoti āha ‘‘asantamida’’nti, idaṃ attādānaṃ avijjamānanti attho. Mayā gahitoti sambandho. Sīlavā puggaloti yojanā. <bold>Ya</bold>nti attādānaṃ saṃvattatīti sambandho. <bold>Ida</bold>nti attādānaṃ.</paragraph>
    <paragraph line="506"><bold>Na labhissāmi sandiṭṭhe, labhissāmi sandiṭṭhe</bold>ti ettha ‘‘na labhissāmi, labhissāmī’’ti idaṃ kiṃ sandhāya vuttanti āha ‘‘appekadā hī’’tiādi. Tattha <bold>appekadā</bold>ti api ekadā. <bold>Hi</bold>saddo vitthārajotako. <bold>Evarūpā</bold>ti sandiṭṭhasambhattasabhāvā. <bold>Ta</bold>nti upatthambhakabhikkhulabhanaṃ sandhāyāti sambandho. ‘‘Na labhissāmī’’ti idaṃ vacanaṃ vuttanti sambandho.</paragraph>
    <paragraph line="507">Kosambakānaṃ bhaṇḍanādi bhavati viya bhaṇḍanādi bhavissatīti yojanā. <bold>Pacchāpi avippaṭisārakaraṃ bhavissatī</bold>ti ettha kesaṃ avippaṭisārakaraṃ bhavati viya pañcaṅgasampannāgataṃ attādānaṃ <pageBreak edition="V" number="2.0169" /> ādiyato pacchāpi avippaṭisārakaraṃ bhavatīti āha ‘‘subhaddaṃ vuḍḍhapabbajita’’ntiādi. Tattha <bold>pañcasatikasaṅgīti</bold>nti pañcasatehi mahākassapādīhi kattabbaṃ saṅgītiṃ. Mahākassapattherassa pacchā samanussaraṇakaraṃ hoti iva hotīti yojanā. Eseva nayo sesesupi. <bold>Samanussaraṇakara</bold>nti sammodavasena punappunaṃ anussaraṇassa karaṃ. Iminā ‘‘avippaṭisārakara’’nti padassa atthaṃ dasseti. <bold>Pacchāpī</bold>ti ettha pisaddassa avuttasampiṇḍanatthaṃ dassento āha ‘‘sāsanassa cā’’tiādi. Tattha sāsanassa ca sassirikatāyāti sambandho. Vigataupakkilesacandimasūriyānaṃ viya sāsanassa ca sassirikatāya saṃvattatīti adhippāyo.</paragraph>
    <subhead line="508">8. Codakena paccavekkhitabbadhammakathā</subhead>
    <paragraph line="509" number="399"> ‘‘Acchiddena <pageBreak edition="M" number="0.0534" /> appaṭimaṃsenā’’tiādīsu evamattho veditabboti yojanā. Chiddasappaṭimaṃsaṃ paṭhamaṃ dassetvā viparītavasena acchiddaappaṭimaṃsaṃ dassento āha ‘‘yenā’’tiādi. Tattha yena katānīti sambandho. Chijjatīti <bold>chiddo,</bold> paṭi punappunaṃ masiyati āmasiyatīti <bold>paṭimaṃso,</bold> niggahitāgamo, bhāvappadhānoyaṃ kammaniddeso. Saha paṭimaṃsenāti <bold>sappaṭimaṃso,</bold> kāyasamācāro. <bold>Viparīto</bold>ti viparivattavasena ito pavatto, kāyasamācāroti attho. <bold>Amūlakānuddhaṃsanādīhī</bold>ti ādisaddena duṭṭhullavācādayo saṅgaṇhāti.</paragraph>
    <paragraph line="510"><bold>Mettaṃ nu kho me citta</bold>nti ettha appanābhāvappattaṃ mettacittamevādhippetanti dassento āha ‘‘palibodhe chinditvā’’tiādi. Tattha <bold>palibodhe</bold>ti āvāsapalibodhādike palibodhe. ‘‘Vikkhambhanavasena vihatāghāta’’nti iminā appanābhāvappattaṃ mettacittameva dasseti. <bold>Idaṃ panāvuso kattha vuttaṃ bhagavatā</bold>ti ettha idaṃsaddakiṃsaddānaṃ visayaṃ dassento āha ‘‘idaṃ sikkhāpadaṃ katarasmiṃ nagare’’ti.</paragraph>
    <subhead line="511">9. Codakena upaṭṭhāpetabbakathā</subhead>
    <paragraph line="512" number="400"><bold>‘‘Kālena vakkhāmī’’</bold>tiādīsu codanāya kālaakālādiṃ dassento āha ‘‘eko eka’’ntiādi. Tattha <bold>eko</bold>ti ekako codako. <bold>Eka</bold>nti ekakaṃ cuditakaṃ. Saṅghamajjha…pe… asanasālādīsu vā parivāritakkhaṇe vāti yojanā. Tattha ‘‘saṅghamajjha…pe… asanasālādīsū’’ti iminā ṭhānābhāvaṃ dasseti, ‘‘upaṭṭhākehi parivāritakkhaṇe’’ti iminā kālābhāvaṃ dasseti. Imehi padehi ṭhānampi kālena saṅgahetvā ‘‘kālena <pageBreak edition="V" number="2.0170" /> vakkhāmī’’ti vuttanti dasseti. <bold>Tacchenā</bold>ti saccena. <bold>Hambho</bold>ti nipāto pacchimapadesu paccekaṃ yojetabbo. Hambho mahallaka, hambho parisāvacara, hambho paṃsukūlika, hambho dhammakathikāti hi attho. <bold>Ida</bold>nti kammaṃ. <bold>Kāraṇanissita</bold>nti mahallakabhāvakāraṇādīsu <pageBreak edition="M" number="0.0535" /> nissitaṃ. ‘‘Bhante’’ti nipātopi paccekaṃ yojetabbo. Ettha ca ‘‘hambho’’ti nipātena lokavohāravasena anādarassa pakāsakattā pharusena vadati nāma, ‘‘bhante’’ti nipātena sādarassa pakāsakattā saṇhena vadati nāma. <bold>Kāraṇanissitaṃ katvā</bold>ti imasmiṃ vītikkame ayaṃ nāma dosoti kāraṇanissitaṃ katvā. ‘‘Mettacittaṃ upaṭṭhapetvā’’ti iminā <bold>mettacitto</bold>ti padassa ‘‘vakkhāmī’’ti pade kiriyāvisesanabhāvaṃ dasseti. <bold>No dosantaro</bold>ti ettha antarasaddassa cittavācakabhāvaṃ dassento āha ‘‘na duṭṭhacitto’’ti. ‘‘Hutvā’’ti iminā kiriyāvisesanabhāvaṃ dasseti.</paragraph>
    <subhead line="513">10. Codakacuditakapaṭisaṃyuttakathā</subhead>
    <paragraph line="514" number="401"><bold>Ajjhatta</bold>nti ettha attasaddassa cittavācakabhāvañca sattamīvibhattiyāpi amādesabhāvañca dassento āha ‘‘attano citte’’ti. <bold>Uppādetvā</bold>ti iminā ‘‘manasikaritvā’’ti padassa adhippāyatthaṃ dasseti. <bold>Kāruññatā</bold>ti ettha dvīsu ṇyapaccayatāpaccayesu ekasseva bhāvavācakattā eko svatthoti dassento āha ‘‘karuṇabhāvo’’ti. Tattha karuṇassa puggalassa bhāvo <bold>kāruññaṃ,</bold> tadeva <bold>kāruññatā</bold>. Atha vā karuṇo eva puggalo kāruññaṃ, tassa bhāvo kāruññatāti vacanattho kātabbo. <bold>Iminā</bold>ti ‘‘kāruññatā’’ti padena. <bold>Karuṇañcā</bold>ti appanāpattaṃ karuṇañca. <bold>Karuṇāpubbabhāgañcā</bold>ti appanāpattāya karuṇāya pubbabhāge parikammūpacāravasena pavattaṃ kāmāvacarakaruṇañca. <bold>Dvīhipī</bold>ti ‘‘hitesitā, anukampitā’’ti dvīhipi padehi. <bold>Mettañcā</bold>ti appanāpattamettañca. <bold>Mettāpubbabhāgañcā</bold>ti appanāpattāya mettāya pubbabhāge parikammūpacāravasena pavattaṃ kāmāvacaramettañca. <bold>Suddhante</bold>ti suddhe koṭṭhāse. <bold>Paṭiññaṃ āropetvā</bold>ti cuditakaṃ paṭiññaṃ āropetvā. <bold>Ye ete</bold>ti ‘‘kāruññatā’’tiādinā nayena ye ete pañca dhammā vuttāti yojanā. Iminā <bold>ime pañca dhamme</bold>ti ettha imasaddassa aniyamaniddesabhāvaṃ dasseti.</paragraph>
    <paragraph line="515"><bold>Sacce</bold><pageBreak edition="M" number="0.0536" /><bold>ca akuppe cā</bold>ti ettha saccasaddassa viratisaccaparamatthasaccāni paṭikkhipanto āha ‘‘vacīsacce cā’’ti. ‘‘Akuppanatāyā’’ti iminā nakupassa bhāvo <bold>akuppa</bold>nti katvā ṇyapaccayassa <pageBreak edition="V" number="2.0171" /> bhāvatthaṃ dasseti. <bold>Hī</bold>ti saccaṃ, vitthāro vā. <bold>Na paro ghaṭṭetabbo</bold>ti na paro kujjhāpetabbo. <bold>Sabbatthā</bold>ti sabbasmiṃ pātimokkhaṭṭhapanakkhandhake.</paragraph>
    <centered line="516">Iti pātimokkhaṭṭhapanakkhandhakavaṇṇanāya yojanā samattā.</centered>
    <title line="517">10. Bhikkhunikkhandhakaṃ</title>
    <subhead line="518">Mahāpajāpatigotamīvatthukathā</subhead>
    <paragraph line="519" number="402"> Bhikkhunikkhandhake kasmā paṭikkhipatīti codanaṃ dassetvā tassā ābhogaṃ dassento āha ‘‘nanū’’tiādi. ‘‘Kāma’’ntiādinā abhyūpagamaparihāravasena vissajjeti. Tattha <bold>kāmaṃ</bold>saddo anuggahattho, <bold>pana</bold> saddo garahattho, pana tathāpi paṭikkhipatīti sambandho. <bold>Ta</bold>nti mahāpajāpatiṃ gotamiṃ. Yācitena hutvā anuññātanti yojanā. <bold>Aya</bold>nti pabbajjā. <bold>Bhaddakaṃ katvā</bold>ti laddhakaṃ katvā, manāpaṃ katvāti attho.</paragraph>
    <paragraph line="520" number="403"><bold>Kumbhathenakehī</bold>ti ettha kumbhe dīpaṃ jāletvā tenālokena thenentīti <bold>kumbhathenakā</bold>ti dassento āha ‘‘kumbhe dīpaṃ jāletvā’’tiādi.</paragraph>
    <paragraph line="521"><bold>Nāḷimajjhagata</bold>nti sassanāḷassa majjhe gataṃ. <bold>Gaṇṭhi</bold>nti phaḷuṃ. ‘‘Kaṇḍa’’ntipi pāṭho, daṇḍanti attho. <bold>Yenā</bold>ti pāṇakena. Ayañhi yaṃsaddo taṃsaddānapekkhoti daṭṭhabbo.</paragraph>
    <paragraph line="522"><bold>Antorattabhāvo</bold>ti antolohitabhāvo. <bold>Etamattha</bold>nti etaṃ vakkhamānaṃ atthaṃ. <bold>Āḷiyā</bold>ti āvaraṇāya. <bold>Abaddhāyapī</bold>ti pisaddo anuggahattho, baddhāya pana pagevāti attho. <bold>Kiñcī</bold>ti appamattakaṃ. <bold>Ya</bold>nti udakaṃ. <bold>Tampī</bold>ti udakampi. Pisaddo abaddhāya ṭhitaṃ kiñci udakaṃ apekkhati. Ye ime garudhammā paññattāti yojanā. <bold>Paṭikaccevā</bold>ti pageva <pageBreak edition="M" number="0.0537" />, paṭhamamevāti attho. <bold>Tesū</bold>ti garudhammesu. Apaññattesu santesupīti yojanā. <bold>Paṭhamaṃ vutta</bold>ntiādi vuttaṃ, vassasahassameva ṭhassati iti imamatthaṃ dassetīti yojanā. <bold>‘‘Vassasahassa’’</bold>nti ca etaṃ vacanaṃ vuttanti <pageBreak edition="V" number="2.0172" /> sambandho. <bold>Tato</bold>ti vassasahassato. <bold>Pariyattidhammopī</bold>ti pisaddo paṭivedhasaddhammaṃ apekkhati. Dvīsu saddhammesu ṭhitesu paṭipattisaddhammo ṭhitoyevāti katvā na vuttaṃ. <bold>Tāniyevā</bold>ti pañcavassasahassāniyeva. Pariyattiyā sati paṭivedho na hotīti nāpi vattabboti yojanā. <bold>Liṅga</bold>nti samaṇavesaṃ, samaṇākāranti attho.</paragraph>
    <subhead line="523">Bhikkhunīupasampadānujānanakathā</subhead>
    <paragraph line="524" number="404"><bold>Imāya anupaññattiyā</bold>ti mahāpajāpatiyā aṭṭhagarudhammapaṭiggahaṇūpasampadaṃ upanidhāya ayaṃ paññatti anupaññatti nāma, tāya anupaññattiyā upasampādetunti attho. <bold>Mahāpajāpatiyā saddhivihāriniyo katvā</bold>ti mahāpajāpatiṃ upajjhaṃ katvā pañcasatā sākiyāniyo tassā saddhivihāriniyo katvāti attho. <bold>Itī</bold>ti tasmā ahesunti sambandho. <bold>Iminā ovādenā</bold>ti bhagavato iminā ovādena.</paragraph>
    <paragraph line="525" number="410"><bold>Etissā</bold>ti etissā bhikkhuniyā. <bold>Ta</bold>nti kammaṃ. <bold>Aññasmi</bold>nti aññasmiṃ kamme. <bold>Añña</bold>nti ropitabbakammato aññaṃ kammaṃ.</paragraph>
    <paragraph line="526" number="411"><bold>Kaddamodakenā</bold>ti kaddamena āluḷitena udakeneva. <bold>Kaddamādīsupī</bold>ti pīsaddo ‘‘yena kenacī’’ti ettha yojetabbo. Yena kenacipīti hi attho. <bold>Sannipatitvā</bold>ti bhikkhunisaṅghena sannipatitvā. <bold>Apasādanīya</bold>nti apasādetabbaṃ kammaṃ. <bold>Ettāvatā</bold>ti ettakena sāvanamattena. <bold>Avandiyo</bold>ti na vandetabbo, vandituṃ na arahoti attho. <bold>Tato</bold>ti tikkhattuṃ sāvetabbato. Na <bold>vandantī</bold>ti bhikkhuniyo na vandanti. <bold>Disvāpī</bold>ti taṃ bhikkhuṃ disvāpi. <bold>Tena bhikkhunā</bold>ti apasādanīyaṃ dassentena bhikkhunā, khamāpetabbanti sambandho. <bold>Vihāreyevā</bold>ti bhikkhūnaṃ vihāreyeva. <bold>Tena bhikkhunā</bold>ti upasaṅkamitabbena <pageBreak edition="M" number="0.0538" /> bhikkhunā, vattabbanti sambandho. <bold>Tato</bold>ti vattabbakālato. <bold>So</bold>ti apasādanīyaṃ dassento bhikkhu. <bold>Etthā</bold>ti bhikkhunikkhandhake. <bold>Kammavibhaṅge</bold>ti parivārāvasāne kammānaṃ vibhaṅgaṭṭhāne (pari. aṭṭha. 495-496).</paragraph>
    <paragraph line="527"><bold>Obhāsantī</bold>ti ava hīnena bhāsantīti dassento āha ‘‘asaddhammena obhāsantī’’ti. ‘‘Bhikkhunīhi saddhiṃ sampayojentī’’ti ettha kammakaraṇe dassento āha ‘‘purise asaddhammenā’’ti. Ettha ‘‘purise’’ti iminā kammaṃ dasseti, ‘‘asaddhammenā’’ti iminā karaṇaṃ. <bold>Vihārappavesane</bold>ti bhikkhūnaṃ vihārappavesane. <bold>Ovādaṃ ṭhapetu</bold>nti ettha ovādaṭṭhapanākāraṃ dassento <pageBreak edition="V" number="2.0173" /> āha ‘‘na bhikkhunupassaya’’ntiādi. <bold>Ovādatthāyā</bold>ti ovādapaṭiggahaṇatthāya. <bold>Mā karitthā</bold>ti mā kareyyātha.</paragraph>
    <paragraph line="528" number="416"><bold>Gihidārikāyo</bold>ti gihibhūtā dārikāyo bandhanti viyāti yojanā. <bold>Ghanapaṭṭakenā</bold>ti ghanabhūtena paṭṭena niyuttena. <bold>Ekapariyaka</bold>nti ettha ekavāraṃ kaṭiyaṃ parikkhipitvā kataṃ kāyabandhanaṃ ekapariyakanti dassento āha ‘‘ekavāraṃ parikkhipanaka’’nti. Tattha <bold>parikkhipanaka</bold>nti kaṭiyaṃ parikkhipanārahaṃ.</paragraph>
    <paragraph line="529"><bold>Vilīvenā</bold>ti ettha bahutthe ekavacananti āha ‘‘saṇhehi vilīvehī’’ti. ‘‘Katapaṭṭenā’’ti iminā pāḷiyaṃ ‘‘katenā’’ti pāṭhasesaṃ dasseti. <bold>Setavatthapaṭṭenā</bold>ti setavatthena katena paṭṭena. <bold>Kataveṇiyā</bold>ti katāya veṇiyā. Iminā dussena katā veṇi <bold>dussaveṇī</bold>ti vacanatthaṃ dasseti. Eseva nayo purimapacchimapadesupi. <bold>Coḷakāsāva</bold>nti coḷameva kasāvena rattattā coḷakāsāvaṃ.</paragraph>
    <paragraph line="530"><bold>Aṭṭhillenā</bold>ti addena aṭṭhinā. ‘‘Gojaṅghaṭṭhike’’ti iminā aṭṭhino sambandhaṃ dasseti. <bold>Hatthaṃ koṭṭāpentī</bold>ti ettha hatthaṃ nāma aggabāhamevādhippetaṃ, na kapparato paṭṭhāyāti dassento āha ‘‘aggabāha’’nti. <bold>Piṭṭhihattha</bold>nti hatthapiṭṭhiṃ. <bold>Piṭṭhipāda</bold>nti pādapiṭṭhiṃ.</paragraph>
    <paragraph line="531" number="417"><bold>Vuttanayānevā</bold>ti <pageBreak edition="M" number="0.0539" /> chabbaggiyānaṃ mukhalimpanādīsu (cūḷava. aṭṭha. 247) vuttanayāneva. <bold>Aṅgadese</bold>ti sarīrappadese. <bold>Gaṇḍappadese</bold>ti kapolappadese. <bold>Sāloke tiṭṭhantī</bold>ti ettha saṃvijjati āloko etthāti <bold>sāloka</bold>nti katvā dvāraṃ gahetabbaṃ. Tena vuttaṃ ‘‘dvāraṃ vivaritvā’’ti. <bold>Vuṭṭhāpentī</bold>ti upasampādenti. <bold>Sūnaṃ ṭhapentī</bold>ti ettha sūnāsaddo maṃsapariyāyoti āha ‘‘maṃsaṃ vikkiṇantī’’ti. <bold>Tenā</bold>ti dāsena. Idaṃ padaṃ ‘‘kārentī’’ti pade kāritakammaṃ. ‘‘Haritakañceva pakkañcā’’ti iminā <bold>haritakapakkika</bold>nti padassa dvandavākyaṃ dasseti. Tattha <bold>haritaka</bold>nti haritameva paṇṇaṃ. <bold>Pakka</bold>nti seditaṃ paṇṇaṃ.</paragraph>
    <paragraph line="532" number="418"><bold>Kathitāyevā</bold>ti cīvarakkhandhake kathitāyeva.</paragraph>
    <paragraph line="533" number="419"><bold>Pāḷimuttakavinicchayo</bold>ti pāḷiyaṃ vuttavinicchayato mutto vinicchayo. Pāḷimuttakavinicchayaṃ vitthārento āha <bold>‘‘sace hī’’</bold>tiādi. Yo koci kālaṃ karonto vadatīti sambandho. <bold>Mamaccayenā</bold>ti mama atikkamena. <bold>Aññassā</bold>ti vuttehi upajjhāyādīhi aññassa <pageBreak edition="V" number="2.0174" />. <bold>Tesa</bold>nti upajjhāyādīnaṃ. <bold>Na hotī</bold>ti parikkhāro na hoti. <bold>Hī</bold>ti saccaṃ, yasmā vā. <bold>Accayadāna</bold>nti accayena hotūti dānaṃ. Na <bold>ruhatī</bold>ti pañcannaṃ sahadhammikānaṃ pabbajitassa vā gahaṭṭhassa vā yassa kassaci accayadānaṃ tesaṃ na ruhati, saṅghasseva ruhatīti adhippāyo. Gihīnaṃ pana accayadānanti sambandho. <bold>Ruhatī</bold>ti gihīnaṃ pabbajitassa vā gahaṭṭhassa vā yassa kassaci accayadānaṃ tesaṃ ruhati, tesaṃyeva santako hotīti adhippāyo.</paragraph>
    <paragraph line="534" number="420"><bold>Purāṇamallī</bold>ti ettha mallassa bhariyā mallī, purāṇe mallī purāṇamallīti dassento āha ‘‘purāṇe’’tiādi. ‘‘Gihikāle’’ti iminā ‘‘purāṇe’’ti ettha ṇapaccayassa sarūpaṃ dasseti. <bold>Mallassā</bold>ti muṭṭhimallassa. <bold>Purisabyañjana</bold>nti ettha <bold>byañjana</bold>saddo nimittapariyāyoti āha ‘‘purisanimitta’’nti. <bold>Citta</bold>nti rāgacittaṃ.</paragraph>
    <paragraph line="535" number="421"><bold>Ya</bold>nti <pageBreak edition="M" number="0.0540" /> yaṃ vatthu, <bold>agga</bold>nti paṭhamabhāgaṃ. <bold>Asappāya</bold>nti attano asappāyaṃ.</paragraph>
    <paragraph line="536"><bold>Hiyyo</bold>ti atītānantarāhani. <bold>Aññasmi</bold>nti bhikkhunīhi aññasmiṃ. ‘‘Bhikkhunīhī’’ti padaṃ ‘‘paṭiggāhāpetvā’’ti pade kāritakammaṃ. <bold>Hī</bold>ti saccaṃ, yasmā vā.</paragraph>
    <paragraph line="537" number="426"> ‘‘Bhojanakāla’’nti iminā ‘‘kālaṃ vītināmesu’’nti ettha kālavisesaṃ dasseti.</paragraph>
    <paragraph line="538"><bold>Pure</bold>ti ādimhi. <bold>Tāsa</bold>nti aṭṭhannaṃ bhikkhunīnaṃ. <bold>Abbhantarimā</bold>ti abbhantare pariyāpannā. <bold>Aññā</bold>ti aṭṭhahi bhikkhunīhi aññā. Navakatarā hotīti sambandho. ‘‘Ṭhapetvā bhattagga’’nti iminā <bold>aññattha sabbattha yathāvuḍḍhaṃ na paṭibāhitabba</bold>nti ettha aññasaddassa apādānaṃ dasseti. <bold>Aññasmi</bold>nti ettha smiṃvacanena tthapaccayassa atthaṃ dasseti. ‘‘Catupaccayabhājanīyaṭṭhāne’’ti iminā sarūpaṃ dasseti.</paragraph>
    <paragraph line="539" number="430"><bold>Dūtenapi upasampādetu</bold>nti ettha kiṃ sabbathā dūtena upasampadā vaṭṭatīti āha ‘‘dūtena…pe… vaṭṭatī’’ti. Yena kenaci antarāyenāti sambandho, asati antarāye na vaṭṭatīti adhippāyo. Kammavācāpariyosāne upasampannāva hotīti sambandho. <bold>Tāvadevā</bold>ti upasampannakkhaṇeyeva.</paragraph>
    <paragraph line="540" number="431"><bold>Navakammampī</bold>ti <pageBreak edition="V" number="2.0175" /> pisaddo udositaupassaye apekkhati.</paragraph>
    <paragraph line="541" number="432"><bold>Tassā</bold>ti tassā itthiyā. <bold>Yāva so dārako viññutaṃ pāpuṇātī</bold>ti ettha kathaṃ viññubhāvo gahetabboti āha ‘‘yāva khāditu’’ntiādi.</paragraph>
    <paragraph line="542"><bold>Ṭhapetvā sāgāra</bold>nti ettha sakāro sahasaddakāriyo, agāranti ca seyyāgāranti dassento āha ‘‘sahāgāraseyyamattaṃ ṭhapetvā’’ti. Yathā aññasmiṃ purise paṭipajjitabbaṃ, evaṃ tathāti yojanā. ‘‘Aññasmi’’nti iminā pāḷiyaṃ <bold>aññe purise</bold>ti ettha smiṃvacanassa sabbanāmato ekārādeso <pageBreak edition="M" number="0.0541" /> dassito, taṃdassanena ca kaccāyane (kaccāyane 110 sutte) sabbanāmato smiṃvacanassa ekārādesanisedhanaṃ aniccanti dasseti.</paragraph>
    <paragraph line="543" number="434"><bold>‘‘Yadeva sā vibbhantā’’</bold>ti iminā dassetīti sambandho. ‘‘Yasmā’’ti iminā <bold>yadevā</bold>ti ettha yaṃsaddassa kāraṇatthaṃ dasseti. Odātāni vatthāni nivatthāti sambandho. ‘‘Tasmāyevā’’ti iminā <bold>tadevā</bold>ti padassa kāraṇatthameva dasseti. ‘‘Na sikkhāpaccakkhānenā’’ti iminā evatthaphalaṃ dasseti. <bold>Sā puna upasampadaṃ na labhatī</bold>ti sā vibbhantā bhikkhunī puna upasampadaṃ na labhati.</paragraph>
    <paragraph line="544"><bold>Pabbajjampi na labhatī</bold>ti titthāyatanasaṅkantā bhikkhunī pabbajjampi na labhati, pageva upasampadaṃ.</paragraph>
    <paragraph line="545"><bold>Pāde sambāhantā</bold>ti bhikkhunīnaṃ pāde sambāhantā. <bold>Kese</bold>ti bhikkhunīnaṃ kese. <bold>Tatrā</bold>ti ‘‘kukkuccayantā na sādiyantī’’ti vacane. Eke ācariyā vadantīti sambandho. Sārattā hontīti yojanā. <bold>Etthā</bold>ti purisānaṃ abhivādanādīsu. <bold>Ida</bold>nti purisānaṃ abhivādanādi, ‘‘anuññāta’’nti pade vuttakammaṃ ‘‘vaṭṭatī’’ti pade vuttakattā. Atha vā odissa anuññātaṃ idaṃ purisānaṃ abhivādanādi vaṭṭatīti yojanā. Evañhi sati ‘‘odissa anuññāta’’nti padaṃ hetuantogadhavisesanaṃ, odissa anuññātattā vaṭṭatīti adhippāyo. <bold>Ta</bold>nti aṭṭhakathāsu vuttavacanaṃ. <bold>Hī</bold>ti saccaṃ, yasmā vā.</paragraph>
    <paragraph line="546" number="435"><bold>Pallaṅkena nisīdantī</bold>ti ettha āsanapallaṅkaṃ paṭikkhipanto āha ‘‘pallaṅkaṃ ābhujitvā nisīdantī’’ti. Tattha <bold>ābhujitvā</bold>ti ābandhitvā. <bold>Kūpo</bold>ti vaccakūpo. <bold>Uparī</bold>ti kūpato <pageBreak edition="V" number="2.0176" /> upari. ‘‘Sabbadisāsu paññāyatī’’ti iminā paṭicchannameva atthi, na upari channanti dasseti.</paragraph>
    <paragraph line="547" number="436"><bold>Kuṇḍaka</bold>nti kaṇaṃ. <bold>Etthā</bold>ti bhikkhunikkhandhake.</paragraph>
    <centered line="548">Iti bhikkhunikkhandhakavaṇṇanāya yojanā samattā.</centered>
    <title line="549">11. Pañcasatikakkhandhakaṃ</title>
    <subhead line="550">1. Khuddānukhuddakasikkhāpadakathā</subhead>
    <paragraph line="551" number="441"> Pañcasatikakkhandhake <pageBreak edition="M" number="0.0542" /> ‘‘cattāri…pe… khuddakānī’’ti evamādi vuttanti sambandho. <bold>Pariyāyenā</bold>ti kāraṇena. <bold>Dhūmakālika</bold>nti ettha dhūmassa kālo dhūmakālo, dhūmassa uṭṭhitakāloti attho. So etassatthīti <bold>dhūmakālikaṃ,</bold> sikkhāpadapaññattaṃ. Iti imamatthaṃ dassento āha ‘‘yāvā’’tiādi.</paragraph>
    <paragraph line="552" number="443"><bold>Ida</bold>nti ‘‘katamāni pana bhante khuddānukhuddakāni sikkhāpadānī’’ti apucchanaṃ. <bold>‘‘Tayā’’</bold>ti iminā <bold>idaṃ te</bold>ti ettha tesaddassa ‘‘tuyhaṃ, tavā’’ti atthe paṭikkhipati. <bold>Āpatti</bold>nti dukkaṭāpattiṃ. <bold>Hī</bold>ti saccaṃ, yasmā vā. <bold>Te</bold>ti therā. ‘‘Saṅgho…pe… na samucchindatī’’ti etaṃ vacanaṃ anussāvitanti yojanā. ‘‘Desehi taṃ āvuso dukkaṭa’’nti idampi ca vuttanti sambandho. <bold>Thero panā</bold>ti ānandatthero pana āhāti sambandho. <bold>Tatthā</bold>ti apucchane. <bold>Yathā</bold>ti yenākārena. <bold>Catūsu ṭhānesū</bold>ti ‘‘bhagavato vassikasāṭikaṃ akkamitvā sibbesī’’tiādīsu catūsu ṭhānesu. <bold>Etthā</bold>ti pañcasatikakkhandhake.</paragraph>
    <centered line="553">Iti pañcasatikakkhandhakavaṇṇanāya yojanā samattā.</centered>
    <title line="554">12. Sattasatikakkhandhakaṃ</title>
    <subhead line="555">Dasavatthukathā</subhead>
    <paragraph line="556" number="447"> Sattasatikakkhandhake <pageBreak edition="V" number="2.0177" /><bold>vaḍḍhenti kaṭasi</bold>nti ettha kaṭasīsaddo susānabhūmivācakoti dassento āha ‘‘punappunaṃ kaḷevaraṃ nikkhipamānā bhūmiṃ vaḍḍhentī’’ti. Tattha <bold>kaḷevara</bold>nti dehaṃ. Tañhi kaḷe aṅgapaccaṅgānaṃ avayave sampiṇḍetvā variyati icchiyatīti <bold>kaḷevara</bold>nti vuccati. Evaṃ ghoraṃ kaṭasiṃ vaḍḍhentāva punabbhavaṃ ādiyantīti yojanā.</paragraph>
    <paragraph line="557" number="454"><bold>Pāpakaṃ</bold><pageBreak edition="M" number="0.0543" /><bold>no āvuso kata</bold>nti ettha <bold>no</bold>saddo amhasaddakāriyo, chaṭṭhīkattā ca hotīti dassento āha ‘‘āvuso amhehi pāpakaṃ kata’’nti.</paragraph>
    <paragraph line="558" number="455"> ‘‘Piyavacana’’nti iminā <bold>katamena tvaṃ bhūmi-vihārenā</bold>ti ettha <bold>bhūmi</bold>saddo piyavācako ruḷhīsaddoti dasseti. ‘‘Āmantetī’’ti iminā ālapanapadanti dasseti. Āvuso bhūmīti attho. <bold>Kullavihāro</bold> nāma mettāvihāro, so ca heṭṭhimajhānattaye yuttattā uttānavihāroti āha ‘‘uttānavihārenā’’ti.</paragraph>
    <paragraph line="559" number="457"><bold>Sāvatthiyā</bold>ti sāvatthinagare. <bold>Suttavibhaṅge</bold>ti padabhājanīye. Paṭikkhittabhāvaṃ vitthārento āha ‘‘tatra hī’’tiādi. <bold>Tatrā</bold>ti suttavibhaṅge, paṭikkhittaṃ hotīti sambandho. <bold>Tatrā</bold>ti ‘‘sannidhikārake asannidhikārakasaññī’’tiādivacane. Eke ācariyā evaṃ maññantīti yojanā. Kinti maññantīti āha ‘‘yo pana bhikkhū’’tiādi. Aloṇakaṃ yampi āmisanti yojanā. <bold>Tenā</bold>ti purepariggahitaloṇena. <bold>Ta</bold>nti āmisaṃ. <bold>Tadahupaṭiggahitamevā</bold>ti tasmiṃ ahani paṭiggahitameva. <bold>Tasmā</bold>ti yasmā tadahupaṭiggahitameva, tasmā. <bold>Vadato</bold>ti vadantassa, bhagavato vacanenāti sambandho. <bold>Etthā</bold>ti aloṇakāmisaparibhuñjane, dukkaṭena bhavitabbaṃ iti maññantīti yojanā. <bold>Te</bold>ti eke ācariyā. <bold>Dukkaṭenapī</bold>ti pisaddena pageva pācittiyenāti dasseti. <bold>Hī</bold>ti saccaṃ, yasmā vā. <bold>Etthā</bold>ti yāvajīvikayāvakālikesu. Yāvajīvikaṃ na tadahupaṭiggahitaṃ, yāvakālikameva tadahupaṭiggahitanti yojanā. Tadahupaṭiggahitañca yāvakālikanti sambandho. Taṃ dukkaṭaṃ tumhe yadi <pageBreak edition="V" number="2.0178" /> maññathāti yojanā. <bold>Yāvajīvikamissa</bold>nti loṇasaṅkhātena yāvajīvikena saṃsaṭṭhaṃ. <bold>Byañjanamatta</bold>nti vikāle na kappatīti byañjanamattaṃ.</paragraph>
    <paragraph line="560"><bold>Etthā</bold>ti ‘‘yāvakālikena bhikkhave’’tiādivacane (mahāva. 305) tadahupaṭiggahitaṃ yāvajīvikanti yojanā. Yāvakālikassa gati viya gati etassāti <pageBreak edition="M" number="0.0544" /><bold>yāvakālikagatikaṃ</bold>. Tasmā dukkaṭaṃ na hotīti sambandho. <bold>Etthā</bold>ti purepaṭiggahitaloṇena āmisaparibhuñjane. Tadahupaṭiggahitaṃ yāvakālikena sambhinnarasaṃ yāvajīvikanti yojanā. <bold>Ta</bold>nti yathāvuttaṃ yāvajīvikaṃ, vikālabhojanapācittiyā eva kāraṇaṃ hotīti yojanā. <bold>Eva</bold>nti tathā, ajja paṭiggahitampi yāvajīvikanti sambandho. Aparajju paṭiggahitena yāvakālikenāti yojanā. <bold>Ta</bold>nti yāvajīvikena sammissaṃ yāvakālikaṃ, ajānantopīti sambandho. <bold>Ida</bold>nti yathāvuttaṃ yāvakālikaṃ. <bold>Tato</bold>ti sannidhibhojanapācittiyato. <bold>Hī</bold>ti saccaṃ. ‘‘Sāvatthiyā suttavibhaṅge’’ti idaṃ byākaraṇaṃ parisuddhanti yojanā.</paragraph>
    <paragraph line="561">‘‘Rājagahe uposathasaṃyutte’’ti idaṃ vacanaṃ vuttanti sambandho. <bold>Uposathasaṃyutte</bold>ti uposathena sambandhe uposathakkhandhake. Kiṃ sandhāya vuttanti āha ‘‘na bhikkhave…pe… dukkaṭassāti (mahāva. 141) etaṃ sandhāyā’’ti. <bold>Atisāre</bold>ti atikkamitvā saraṇe gamane pavattaneti attho. Nimittatthe cetaṃ bhummaṃ. ‘‘Campeyyake vinayavatthusmi’’nti idaṃ vuttanti sambandho. ‘‘Campeyyakkhandhake āgata’’nti iminā campeyye āgataṃ <bold>campeyyaka</bold>nti vacanatthaṃ dasseti.</paragraph>
    <paragraph line="562"><bold>Dhammika</bold>nti bhūtena pavattaṃ. Suttavibhaṅge <bold>hi</bold> yasmā āgatanti sambandho. <bold>Dasāyevā</bold>ti dasāyameva, ādhāre cetaṃ bhummaṃ. <bold>Vidatthimattā</bold>ti vidatthipamāṇā. <bold>Dasāya vinā</bold>ti dasaṃ vajjetvā. <bold>Taṃ pamāṇa</bold>nti vidatthittayasaṅkhātaṃ taṃ pamāṇaṃ karontassa vuttapācittiyaṃ āpajjatīti sambandho. ‘‘Taṃ atikkāmayato chedanakaṃ pācittiya’’nti (pāci. 533) idaṃ vacanaṃ āgatameva hotīti yojanā. <bold>Sabbatthā</bold>ti sabbasmiṃ sattasatikakkhandhake.</paragraph>
    <centered line="563">Iti samantapāsādikāya vinayasaṃvaṇṇanāya</centered>
    <centered line="564">Sattasatikakkhandhakavaṇṇanāya</centered>
    <centered line="565">Yojanā samattā.</centered>
    <paragraph line="566"><bold>Dvivaggasaṅgahā</bold>ti <pageBreak edition="M" number="0.0545" /> mahāvaggacūḷavaggavasena dvīhi vaggehi saṅgahitā. <bold>Dvāvīsatipabhedanā</bold>ti mahāvagge <pageBreak edition="V" number="2.0179" /> dasa, cūḷavagge dvādasāti evaṃ dvāvīsatipakārā. <bold>Pañcakkhandhadukkhappahāyino</bold>ti pañcakkhandhasaṅkhātaṃ dukkhaṃ pajahanasīlassa, bhagavatoti sambandho. <bold>Āsāpī</bold>ti icchāpi. Ayaṃ panettha yojanā-pañcakkhandhadukkhappahāyino bhagavato sāsane dvivaggasaṅgahā dvāvīsatipabhedanā ye khandhakā bhagavatā vuttā, tesaṃ khandhakānaṃ esā vaṇṇanā antarāyaṃ vinā yathā siddhā, evaṃ tathā pāṇīnaṃ kalyāṇā āsāpi sijjhantūti.</paragraph>
    <centered line="567">Iti samantapāsādikāya vinayasaṃvaṇṇanāya</centered>
    <centered line="568">Cūḷavaggasaṃvaṇṇanāya</centered>
    <centered line="569">Yojanā samattā.</centered>
    <gatha1 line="570">Jādilañchitanāmena, nekānaṃ vācito mayā;</gatha1>
    <gathalast line="571">Cūḷavaggakhandhakassa, samatto yojanānayoti.</gathalast>
    <centered line="572"> Namo tassa bhagavato arahato sammāsambuddhassa</centered>
    <title line="573">Pācityādiyojanā</title>
  </content>
</document>