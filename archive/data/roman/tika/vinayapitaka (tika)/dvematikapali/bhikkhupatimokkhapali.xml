<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/vin04t.nrf0.xml</normativeSource>
    <archivePath>roman/tika/vinayapitaka (tika)/dvematikapali/bhikkhupatimokkhapali.xml</archivePath>
    <baseFileName>bhikkhupatimokkhapali</baseFileName>
    <titlePath>Bhikkhupātimokkhapāḷi - Dvemātikāpāḷi - Vinayapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <centered line="1"> Namo tassa bhagavato arahato sammāsambuddhassa</centered>
    <book line="2">Dvemātikāpāḷi</book>
    <chapter line="3">Bhikkhupātimokkhapāḷi</chapter>
    <centered line="4">Pubbakaraṇaṃ-4</centered>
    <gatha1 line="5">Sammajjanī <pageBreak edition="Myanmar" number="0.0001" /><pageBreak edition="Vipassana Research Institut" number="0.0001" /> padīpo ca, udakaṃ āsanena ca;</gatha1>
    <gathalast line="6">Uposathassa etāni, <bold>‘‘pubbakaraṇa’’</bold>nti vuccati.</gathalast>
    <centered line="7">Pubbakiccaṃ-5</centered>
    <gatha1 line="8">Chanda, pārisuddhi, utukkhānaṃ, bhikkhugaṇanā ca ovādo;</gatha1>
    <gathalast line="9">Uposathassa etāni, <bold>‘‘pubbakicca’’</bold>nti vuccati.</gathalast>
    <centered line="10">Pattakallaaṅgā-4</centered>
    <gatha1 line="11">Uposatho <pageBreak edition="Vipassana Research Institut" number="0.0002" />, yāvatikā ca bhikkhū kammappattā;</gatha1>
    <gatha1 line="12">Sabhāgāpattiyo ca na vijjanti;</gatha1>
    <gathalast line="13">Vajjanīyā ca puggalā tasmiṃ na honti, <bold>‘‘pattakalla’’</bold>nti vuccati.</gathalast>
    <paragraph line="14">Pubbakaraṇapubbakiccāni samāpetvā desitāpattikassa samaggassa bhikkhusaṅghassa anumatiyā pātimokkhaṃ uddisituṃ ārādhanaṃ karoma.</paragraph>
    <subhead line="15">Nidānuddeso</subhead>
    <paragraph line="16">Suṇātu me bhante saṅgho? Ajjuposatho pannaraso, yadi saṅghassa pattakallaṃ, saṅgho uposathaṃ kareyya, pātimokkhaṃ uddiseyya.</paragraph>
    <paragraph line="17">Kiṃ saṅghassa pubbakiccaṃ? Pārisuddhiṃ āyasmanto ārocetha, pātimokkhaṃ uddisissāmi, taṃ sabbeva santā sādhukaṃ suṇoma manasi karoma. Yassa siyā āpatti, so āvikareyya, asantiyā āpattiyā tuṇhī bhavitabbaṃ, tuṇhībhāvena kho panāyasmante ‘‘parisuddhā’’ti vedissāmi. Yathā <pageBreak edition="Myanmar" number="0.0002" /> kho pana paccekapuṭṭhassa veyyākaraṇaṃ hoti, evamevaṃ evarūpāya parisāya yāvatatiyaṃ anusāvitaṃ hoti. Yo pana bhikkhu yāvatatiyaṃ anusāviyamāne saramāno santiṃ āpattiṃ nāvikareyya, sampajānamusāvādassa hoti. Sampajānamusāvādo kho panāyasmanto antarāyiko dhammo vutto bhagavatā, tasmā saramānena bhikkhunā āpannena visuddhāpekkhena santī āpatti āvikātabbā, āvikatā hissa phāsu hoti.</paragraph>
    <paragraph line="18">Uddiṭṭhaṃ kho āyasmanto nidānaṃ. Tatthāyasmante pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyasmanto, tasmā tuṇhī, evametaṃ dhārayāmīti.</paragraph>
    <centered line="19">Nidānaṃ niṭṭhitaṃ.</centered>
    <subhead line="20">Pārājikuddeso</subhead>
    <centered line="21">Tatrime cattāro pārājikā dhammā uddesaṃ āgacchanti.</centered>
    <centered line="22">Methunadhamma sikkhāpadaṃ</centered>
    <paragraph line="23" number="1"> Yo <pageBreak edition="Vipassana Research Institut" number="0.0003" /> pana bhikkhu bhikkhūnaṃ sikkhāsājīvasamāpanno sikkhaṃ appaccakkhāya dubbalyaṃ anāvikatvā methunaṃ dhammaṃ paṭiseveyya, antamaso tiracchānagatāyapi, pārājiko hoti asaṃvāso.</paragraph>
    <centered line="24">Adinnādānasikkhāpadaṃ</centered>
    <paragraph line="25" number="2"> Yo pana bhikkhu gāmā vā araññā vā adinnaṃ theyyasaṅkhātaṃ ādiyeyya, yathārūpe adinnādāne rājāno coraṃ gahetvā haneyyuṃ vā bandheyyuṃ vā pabbājeyyuṃ vā corosi bālosi mūḷhosi thenosīti, tathārūpaṃ bhikkhu adinnaṃ ādiyamāno ayampi pārājiko hoti asaṃvāso.</paragraph>
    <centered line="26">Manussaviggahasikkhāpadaṃ</centered>
    <paragraph line="27" number="3"> Yo pana bhikkhu sañcicca manussaviggahaṃ jīvitā voropeyya, satthahārakaṃ vāssa pariyeseyya, maraṇavaṇṇaṃ vā saṃvaṇṇeyya, maraṇāya vā samādapeyya ‘‘ambho purisa kiṃ tuyhiminā pāpakena dujjīvitena, mataṃ <pageBreak edition="Myanmar" number="0.0003" /> te jīvitā seyyo’’ti, iti cittamano cittasaṅkappo anekapariyāyena maraṇavaṇṇaṃ vā saṃvaṇṇeyya, maraṇāya vā samādapeyya, ayampi pārājiko hoti asaṃvāso.</paragraph>
    <centered line="28">Uttarimanussadhammasikkhāpadaṃ</centered>
    <paragraph line="29" number="4"> Yo pana bhikkhu anabhijānaṃ uttarimanussadhammaṃ attupanāyikaṃ alamariyañāṇadassanaṃ samudācareyya ‘‘iti jānāmi, iti passāmī’’ti, tato aparena samayena samanuggāhīyamāno vā asamanuggāhīyamāno vā āpanno visuddhāpekkho evaṃ vadeyya ‘‘ajānamevaṃ āvuso avacaṃ jānāmi, apassaṃ passāmi, tucchaṃ musā vilapi’’nti, aññatra adhimānā, ayampi pārājiko hoti asaṃvāso.</paragraph>
    <paragraph line="30">Uddiṭṭhā kho āyasmanto cattāro pārājikā dhammā. Yesaṃ bhikkhu aññataraṃ vā aññataraṃ vā āpajjitvā na labhati bhikkhūhi saddhiṃ saṃvāsaṃ yathā pure, tathā pacchā, pārājiko <pageBreak edition="Vipassana Research Institut" number="0.0004" /> hoti asaṃvāso. Tatthāyasmante pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyasmanto, tasmā tuṇhī, evametaṃ dhārayāmīti.</paragraph>
    <centered line="31">Pārājikaṃ niṭṭhitaṃ.</centered>
    <subhead line="32">Saṅghādisesuddeso</subhead>
    <centered line="33">Ime kho panāyasmanto terasa saṅghādisesā</centered>
    <centered line="34">Dhammā uddesaṃ āgacchanti.</centered>
    <centered line="35">Sukkavissaṭṭhisikkhāpadaṃ</centered>
    <paragraph line="36" number="1"> Sañcetanikā sukkavissaṭṭhi aññatra supinantā saṅghādiseso.</paragraph>
    <centered line="37">Kāyasaṃsaggasikkhāpadaṃ</centered>
    <paragraph line="38" number="2"> Yo pana bhikkhu otiṇṇo vipariṇatena cittena mātugāmena saddhiṃ kāyasaṃsaggaṃ samāpajjeyya hatthaggāhaṃ vā veṇiggāhaṃ vā aññatarassa vā aññatarassa vā aṅgassa parāmasanaṃ, saṅghādiseso.</paragraph>
    <centered line="39">Duṭṭhullavācāsikkhāpadaṃ</centered>
    <paragraph line="40" number="3"> Yo <pageBreak edition="Myanmar" number="0.0004" /> pana bhikkhu otiṇṇo vipariṇatena cittena mātugāmaṃ duṭṭhullāhi vācāhi obhāseyya yathā taṃ yuvā yuvatiṃ methunupasaṃhitāhi, saṅghādiseso.</paragraph>
    <centered line="41">Attakāmapāricariyasikkhāpadaṃ</centered>
    <paragraph line="42" number="4"> Yo pana bhikkhu otiṇṇo vipariṇatena cittena mātugāmassa santike attakāmapāricariyāya vaṇṇaṃ bhāseyya ‘‘etadaggaṃ bhagini pāricariyānaṃ yā mādisaṃ sīlavantaṃ kalyāṇadhammaṃ brahmacāriṃ etena dhammena paricareyyā’’ti methunupasaṃhitena, saṅghādiseso.</paragraph>
    <centered line="43">Sañcarittasikkhāpadaṃ</centered>
    <paragraph line="44" number="5"> Yo <pageBreak edition="Vipassana Research Institut" number="0.0005" /> pana bhikkhu sañcarittaṃ samāpajjeyya itthiyā vā purisamatiṃ purisassa vā itthimatiṃ, jāyattane vā jārattane vā, antamaso taṅkhaṇikāyapi, saṅghādiseso.</paragraph>
    <centered line="45">Kuṭikārasikkhāpadaṃ</centered>
    <paragraph line="46" number="6"> Saññācikāya pana bhikkhunā kuṭiṃ kārayamānena assāmikaṃ attuddesaṃ pamāṇikā kāretabbā, tatridaṃ pamāṇaṃ, dīghaso dvādasa vidatthiyo sugatavidatthiyā, tiriyaṃ sattantarā, bhikkhū abhinetabbā vatthudesanāya, tehi bhikkhūhi vatthu desetabbaṃ anārambhaṃ saparikkamanaṃ. Sārambhe ce bhikkhu vatthusmiṃ aparikkamane saññācikāya kuṭiṃ kāreyya, bhikkhū vā anabhineyya vatthudesanāya, pamāṇaṃ vā atikkāmeyya, saṅghādiseso.</paragraph>
    <centered line="47">Vihārakārasikkhāpadaṃ</centered>
    <paragraph line="48" number="7"> Mahallakaṃ pana bhikkhunā vihāraṃ kārayamānena sassāmikaṃ attuddesaṃ bhikkhū abhinetabbā vatthudesanāya, tehi bhikkhūhi vatthu desetabbaṃ anārambhaṃ saparikkamanaṃ. Sārambhe ce bhikkhu vatthusmiṃ aparikkamane mahallakaṃ vihāraṃ kāreyya, bhikkhū vā anabhineyya vatthudesanāya, saṅghādiseso.</paragraph>
    <centered line="49">Duṭṭhadosasikkhāpadaṃ</centered>
    <paragraph line="50" number="8"> Yo pana bhikkhu bhikkhuṃ duṭṭho doso appatīto amūlakena pārājikena dhammena anuddhaṃseyya ‘‘appeva nāma naṃ imamhā brahmacariyā cāveyya’’nti <pageBreak edition="Myanmar" number="0.0005" />, tato aparena samayena samanuggāhīyamāno vā asamanuggāhīyamāno vā amūlakañceva taṃ adhikaraṇaṃ hoti, bhikkhu ca dosaṃ patiṭṭhāti, saṅghādiseso.</paragraph>
    <centered line="51">Aññabhāgiyasikkhāpadaṃ</centered>
    <paragraph line="52" number="9"> Yo pana bhikkhu bhikkhuṃ duṭṭho doso appatīto aññabhāgiyassa adhikaraṇassa kiñcidesaṃ lesamattaṃ upādāya pārājikena dhammena anuddhaṃseyya ‘‘appeva nāma naṃ imamhā brahmacariyā cāveyya’’nti, tato aparena samayena samanuggāhīyamāno vā asamanuggāhīyamāno vā aññabhāgiyañceva taṃ adhikaraṇaṃ hoti kocideso lesamatto upādinno, bhikkhu ca dosaṃ patiṭṭhāti, saṅghādiseso.</paragraph>
    <centered line="53">Saṅghabhedasikkhāpadaṃ</centered>
    <paragraph line="54" number="10"> Yo <pageBreak edition="Vipassana Research Institut" number="0.0006" /> pana bhikkhu samaggassa saṅghassa bhedāya parakkameyya, bhedanasaṃvattanikaṃ vā adhikaraṇaṃ samādāya paggayha tiṭṭheyya, so bhikkhu bhikkhūhi evamassa vacanīyo ‘‘māyasmā samaggassa saṅghassa bhedāya parakkami, bhedanasaṃvattanikaṃ vā adhikaraṇaṃ samādāya paggayha aṭṭhāsi, sametāyasmā saṅghena, samaggo hi saṅgho sammodamāno avivadamāno ekuddeso phāsu viharatī’’ti, evañca so bhikkhu bhikkhūhi vuccamāno tatheva paggaṇheyya, so bhikkhu bhikkhūhi yāvatatiyaṃ samanubhāsitabbo tassa paṭinissaggāya, yāvatatiyañce samanubhāsiyamāno taṃ paṭinissajjeyya, iccetaṃ kusalaṃ, no ce paṭinissajjeyya, saṅghādiseso.</paragraph>
    <centered line="55">Bhedānuvattakasikkhāpadaṃ</centered>
    <paragraph line="56" number="11"> Tasseva kho pana bhikkhussa bhikkhū honti anuvattakā vaggavādakā eko vā dve vā tayo vā, te evaṃ vadeyyuṃ ‘‘māyasmanto etaṃ bhikkhuṃ kiñci avacuttha, dhammavādī ceso bhikkhu, vinayavādī ceso bhikkhu, amhākañceso bhikkhu chandañca ruciñca ādāya voharati, jānāti, no bhāsati, amhākampetaṃ khamatī’’ti, te bhikkhū bhikkhūhi evamassu vacanīyā ‘‘māyasmanto evaṃ avacuttha, na ceso bhikkhu dhammavādī, na ceso bhikkhu vinayavādī, māyasmantānampi saṅghabhedo ruccittha, sametāyasmantānaṃ saṅghena, samaggo hi saṅgho sammodamāno avivadamāno ekuddeso phāsu viharatī’’ti <pageBreak edition="Myanmar" number="0.0006" />, evañca te bhikkhū bhikkhūhi vuccamānā tatheva paggaṇheyyuṃ, te bhikkhū bhikkhūhi yāvatatiyaṃ samanubhāsitabbā tassa paṭinissaggāya, yāvatatiyañce samanubhāsiyamānā taṃ paṭinissajjeyyuṃ, iccetaṃ kusalaṃ, no ce paṭinissajjeyyuṃ, saṅghādiseso.</paragraph>
    <centered line="57">Dubbacasikkhāpadaṃ</centered>
    <paragraph line="58" number="12"> Bhikkhu paneva dubbacajātiko hoti uddesapariyāpannesu sikkhāpadesu bhikkhūhi sahadhammikaṃ vuccamāno attānaṃ avacanīyaṃ karoti ‘‘mā maṃ āyasmanto kiñci avacuttha kalyāṇaṃ vā pāpakaṃ vā, ahampāyasmante na kiñci vakkhāmi kalyāṇaṃ vā pāpakaṃ vā, viramathāyasmanto mama vacanāyā’’ti, so bhikkhu bhikkhūhi evamassa vacanīyo ‘‘māyasmā attānaṃ avacanīyaṃ akāsi, vacanīyamevāyasmā attānaṃ karotu, āyasmāpi bhikkhū vadatu sahadhammena, bhikkhūpi āyasmantaṃ vakkhanti sahadhammena, evaṃ saṃvaddhā hi tassa bhagavato parisā yadidaṃ aññamaññavacanena aññamaññavuṭṭhāpanenā’’ti, evañca so bhikkhu bhikkhūhi vuccamāno tatheva paggaṇheyya, so bhikkhu bhikkhūhi yāvatatiyaṃ samanubhāsitabbo tassa paṭinissaggāya <pageBreak edition="Vipassana Research Institut" number="0.0007" />, yāvatatiyañce samanubhāsiyamāno taṃ paṭinissajjeyya, iccetaṃ kusalaṃ, no ce paṭinissajjeyya, saṅghādiseso.</paragraph>
    <centered line="59">Kuladūsakasikkhāpadaṃ</centered>
    <paragraph line="60" number="13"> Bhikkhu paneva aññataraṃ gāmaṃ vā nigamaṃ vā upanissāya viharati kuladūsako pāpasamācāro, tassa kho pāpakā samācārā dissanti ceva suyyanti ca, kulāni ca tena duṭṭhāni dissanti ceva suyyanti ca, so bhikkhu bhikkhūhi evamassa vacanīyo ‘‘āyasmā kho kuladūsako pāpasamācāro, āyasmato kho pāpakā samācārā dissanti ceva suyyanti ca, kulāni cāyasmatā duṭṭhāni dissanti ceva suyyanti ca, pakkamatāyasmā imamhā āvāsā, alaṃ te idha vāsenā’’ti, evañca so bhikkhu bhikkhūhi vuccamāno te bhikkhū evaṃ vadeyya ‘‘chandagāmino ca bhikkhū, dosagāmino ca bhikkhū, mohagāmino ca bhikkhū, bhayagāmino ca bhikkhū tādisikāya āpattiyā ekaccaṃ pabbājenti, ekaccaṃ na pabbājentī’’ti, so bhikkhu bhikkhūhi evamassa vacanīyo ‘‘māyasmā evaṃ avaca, na ca bhikkhū chandagāmino, na ca bhikkhū dosagāmino, na ca bhikkhū mohagāmino, na ca bhikkhū bhayagāmino, āyasmā kho kuladūsako pāpasamācāro, āyasmato <pageBreak edition="Myanmar" number="0.0007" /> kho pāpakā samācārā dissanti ceva suyyanti ca, kulāni cāyasmatā duṭṭhāni dissanti ceva suyyanti ca, pakkamatāyasmā imamhā āvāsā, alaṃ te idha vāsenā’’ti, evañca so bhikkhu bhikkhūhi vuccamāno tatheva paggaṇheyya, so bhikkhu bhikkhūhi yāvatatiyaṃ samanubhāsitabbo tassa paṭinissaggāya, yāvatatiyañce samanubhāsiyamāno taṃ paṭinissajjeyya, iccetaṃ kusalaṃ, no ce paṭinissajjeyya, saṅghādiseso.</paragraph>
    <paragraph line="61">Uddiṭṭhā kho āyasmanto terasa saṅghādisesā dhammā nava paṭhamāpattikā, cattāro yāvatatiyakā. Yesaṃ bhikkhu aññataraṃ vā aññataraṃ vā āpajjitvā yāvatīhaṃ jānaṃ paṭicchādeti, tāvatīhaṃ tena bhikkhunā akāmā parivatthabbaṃ. Parivutthaparivāsena bhikkhunā uttari chārattaṃ bhikkhumānattāya paṭipajjitabbaṃ, ciṇṇamānatto bhikkhu yattha siyā vīsatigaṇo bhikkhusaṅgho, tattha so bhikkhu abbhetabbo. Ekenapi ce ūno vīsatigaṇo bhikkhusaṅgho taṃ bhikkhuṃ abbheyya, so ca bhikkhu anabbhito, te ca bhikkhū gārayhā, ayaṃ tattha sāmīci. Tatthāyasmante pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyasmanto, tasmā tuṇhī, evametaṃ dhārayāmīti.</paragraph>
    <centered line="62">Saṅghādiseso niṭṭhito.</centered>
    <subhead line="63">Aniyatuddeso</subhead>
    <centered line="64">Ime kho panāyasmanto dve aniyatā dhammā</centered>
    <centered line="65">Uddesaṃ āgacchanti.</centered>
    <centered line="66">Paṭhamaaniyatasikkhāpadaṃ</centered>
    <paragraph line="67" number="1"> Yo <pageBreak edition="Vipassana Research Institut" number="0.0008" /> pana bhikkhu mātugāmena saddhiṃ eko ekāya raho paṭicchanne āsane alaṃkammaniye nisajjaṃ kappeyya, tamenaṃ saddheyyavacasā upāsikā disvā tiṇṇaṃ dhammānaṃ aññatarena vadeyya pārājikena vā saṅghādisesena vā pācittiyena vā, nisajjaṃ bhikkhu paṭijānamāno tiṇṇaṃ dhammānaṃ aññatarena kāretabbo pārājikena vā saṅghādisesena vā pācittiyena <pageBreak edition="Myanmar" number="0.0008" /> vā, yena vā sā saddheyyavacasā upāsikā vadeyya, tena so bhikkhu kāretabbo, ayaṃ dhammo aniyato.</paragraph>
    <centered line="68">Dutiyaaniyatasikkhāpadaṃ</centered>
    <paragraph line="69" number="2"> Na heva kho pana paṭicchannaṃ āsanaṃ hoti nālaṃkammaniyaṃ, alañca kho hoti mātugāmaṃ duṭṭhullāhi vācāhi obhāsituṃ, yo pana bhikkhu tathārūpe āsane mātugāmena saddhiṃ eko ekāya raho nisajjaṃ kappeyya, tamenaṃ saddheyyavacasā upāsikā disvā dvinnaṃ dhammānaṃ aññatarena vadeyya saṅghādisesena vā pācittiyena vā, nisajjaṃ bhikkhu paṭijānamāno dvinnaṃ dhammānaṃ aññatarena kāretabbo saṅghādisesena vā pācittiyena vā, yena vā sā saddheyyavacasā upāsikā vadeyya, tena so bhikkhu kāretabbo, ayampi dhammo aniyato.</paragraph>
    <paragraph line="70">Uddiṭṭhā kho āyasmanto dve aniyatā dhammā. Tatthāyasmante pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyasmanto, tasmā tuṇhī, evametaṃ dhārayāmīti.</paragraph>
    <centered line="71">Aniyato niṭṭhito.</centered>
    <subhead line="72">Nissaggiyapācittiyā</subhead>
    <centered line="73">Ime kho panāyasmanto tiṃsa nissaggiyā pācittiyā</centered>
    <centered line="74">Dhammā uddesaṃ āgacchanti.</centered>
    <centered line="75">Kathinasikkhāpadaṃ</centered>
    <paragraph line="76" number="1"> Niṭṭhitacīvarasmiṃ <pageBreak edition="Vipassana Research Institut" number="0.0009" /> bhikkhunā ubbhatasmiṃ kathine dasāhaparamaṃ atirekacīvaraṃ dhāretabbaṃ, taṃ atikkāmayato nissaggiyaṃ pācittiyaṃ.</paragraph>
    <centered line="77">Udositasikkhāpadaṃ</centered>
    <paragraph line="78" number="2"> Niṭṭhitacīvarasmiṃ bhikkhunā ubbhatasmiṃ kathine ekarattampi ce bhikkhu ticīvarena vippavaseyya, aññatra bhikkhusammutiyā nissaggiyaṃ pācittiyaṃ.</paragraph>
    <centered line="79">Akālacīvarasikkhāpadaṃ</centered>
    <paragraph line="80" number="3"> Niṭṭhitacīvarasmiṃ <pageBreak edition="Myanmar" number="0.0009" /> bhikkhunā ubbhatasmiṃ kathine bhikkhuno paneva akālacīvaraṃ uppajjeyya, ākaṅkhamānena bhikkhunā paṭiggahetabbaṃ, paṭiggahetvā khippameva kāretabbaṃ, no cassa pāripūri, māsaparamaṃ tena bhikkhunā taṃ cīvaraṃ nikkhipitabbaṃ ūnassa pāripūriyā satiyā paccāsāya. Tato ce uttari nikkhipeyya satiyāpi paccāsāya, nissaggiyaṃ pācittiyaṃ.</paragraph>
    <centered line="81">Purāṇacīvarasikkhāpadaṃ</centered>
    <paragraph line="82" number="4"> Yo pana bhikkhu aññātikāya bhikkhuniyā purāṇacīvaraṃ dhovāpeyya vā rajāpeyya vā ākoṭāpeyya vā, nissaggiyaṃ pācittiyaṃ.</paragraph>
    <centered line="83">Cīvarapaṭiggahaṇasikkhāpadaṃ</centered>
    <paragraph line="84" number="5"> Yo pana bhikkhu aññātikāya bhikkhuniyā hatthato cīvaraṃ paṭiggaṇheyya aññatra pārivattakā, nissaggiyaṃ pācittiyaṃ.</paragraph>
    <centered line="85">Aññātakaviññattisikkhāpadaṃ</centered>
    <paragraph line="86" number="6"> Yo pana bhikkhu aññātakaṃ gahapatiṃ vā gahapatāniṃ vā cīvaraṃ viññāpeyya aññatra <pageBreak edition="Vipassana Research Institut" number="0.0010" /> samayā, nissaggiyaṃ pācittiyaṃ. Tatthāyaṃ samayo, acchinnacīvaro vā hoti bhikkhu, naṭṭhacīvaro vā, ayaṃ tattha samayo.</paragraph>
    <centered line="87">Tatuttarisikkhāpadaṃ</centered>
    <paragraph line="88" number="7"> Tañce aññātako gahapati vā gahapatānī vā bahūhi cīvarehi abhihaṭṭhuṃ pavāreyya, santaruttaraparamaṃ tena bhikkhunā tato cīvaraṃ sāditabbaṃ. Tato ce uttari sādiyeyya, nissaggiyaṃ pācittiyaṃ.</paragraph>
    <centered line="89">Paṭhamaupakkhaṭasikkhāpadaṃ</centered>
    <paragraph line="90" number="8"> Bhikkhuṃ paneva uddissa aññātakassa gahapatissa vā gahapatāniyā vā cīvaracetāpannaṃ upakkhaṭaṃ hoti ‘‘iminā cīvaracetāpannena cīvaraṃ cetāpetvā itthannāmaṃ bhikkhuṃ cīvarena acchādessāmī’’ti, tatra ce so bhikkhu pubbe appavārito upasaṅkamitvā cīvare vikappaṃ āpajjeyya ‘‘sādhu vata maṃ āyasmā iminā cīvaracetāpannena evarūpaṃ vā evarūpaṃ vā cīvaraṃ cetāpetvā acchādehī’’ti kalyāṇakamyataṃ upādāya, nissaggiyaṃ pācittiyaṃ.</paragraph>
    <centered line="91">Dutiyaupakkhaṭasikkhāpadaṃ</centered>
    <paragraph line="92" number="9"> Bhikkhuṃ <pageBreak edition="Myanmar" number="0.0010" /> paneva uddissa ubhinnaṃ aññātakānaṃ gahapatīnaṃ vā gahapatānīnaṃ vā paccekacīvaracetāpannāni upakkhaṭāni honti ‘‘imehi mayaṃ paccekacīvaracetāpannehi paccekacīvarāni cetāpetvā itthannāmaṃ bhikkhuṃ cīvarehi acchādessāmā’’ti, tatra ce so bhikkhu pubbe appavārito upasaṅkamitvā cīvare vikappaṃ āpajjeyya ‘‘sādhu vata maṃ āyasmanto imehi paccekacīvaracetāpannehi evarūpaṃ vā evarūpaṃ vā cīvaraṃ cetāpetvā acchādetha ubhova santā ekenā’’ti kalyāṇakamyataṃ upādāya, nissaggiyaṃ pācittiyaṃ.</paragraph>
    <centered line="93">Rājasikkhāpadaṃ</centered>
    <paragraph line="94" number="10"> Bhikkhuṃ paneva uddissa rājā vā rājabhoggo vā brāhmaṇo vā gahapatiko vā dūtena cīvaracetāpannaṃ pahiṇeyya ‘‘iminā cīvaracetāpannena cīvaraṃ cetāpetvā itthannāmaṃ bhikkhuṃ cīvarena acchādehī’’ti. So ce dūto taṃ bhikkhuṃ upasaṅkamitvā evaṃ vadeyya ‘‘idaṃ kho, bhante, āyasmantaṃ uddissa cīvaracetāpannaṃ ābhataṃ, paṭiggaṇhātu āyasmā cīvaracetāpanna’’nti. Tena bhikkhunā so dūto evamassa vacanīyo ‘‘na kho mayaṃ, āvuso, cīvaracetāpannaṃ paṭiggaṇhāma, cīvarañca kho mayaṃ paṭiggaṇhāma kālena kappiya’’nti. So ce dūto <pageBreak edition="Vipassana Research Institut" number="0.0011" /> taṃ bhikkhuṃ evaṃ vadeyya ‘‘atthi panāyasmato koci veyyāvaccakaro’’ti. Cīvaratthikena, bhikkhave, bhikkhunā veyyāvaccakaro niddisitabbo ārāmiko vā upāsako vā ‘‘eso kho, āvuso, bhikkhūnaṃ veyyāvaccakaro’’ti. So ce dūto taṃ veyyāvaccakaraṃ saññāpetvā taṃ bhikkhuṃ upasaṅkamitvā evaṃ vadeyya ‘‘yaṃ kho, bhante, āyasmā veyyāvaccakaraṃ niddisi, saññatto so mayā, upasaṅkamatāyasmā kālena, cīvarena taṃ acchādessatī’’ti. Cīvaratthikena, bhikkhave, bhikkhunā veyyāvaccakaro upasaṅkamitvā dvattikkhattuṃ codetabbo sāretabbo ‘‘attho me, āvuso, cīvarenā’’ti, dvattikkhattuṃ codayamāno sārayamāno taṃ cīvaraṃ abhinipphādeyya, iccetaṃ kusalaṃ, no ce abhinipphādeyya, catukkhattuṃ pañcakkhattuṃ chakkhattuparamaṃ tuṇhībhūtena uddissa ṭhātabbaṃ, catukkhattuṃ pañcakkhattuṃ chakkhattuparamaṃ tuṇhībhūto uddissa tiṭṭhamāno taṃ cīvaraṃ abhinipphādeyya, iccetaṃ kusalaṃ, tato ce uttari vāyamamāno taṃ cīvaraṃ abhinipphādeyya, nissaggiyaṃ pācittiyaṃ. No <pageBreak edition="Myanmar" number="0.0011" /> ce abhinipphādeyya, yatassa cīvaracetāpannaṃ ābhataṃ, tattha sāmaṃ vā gantabbaṃ, dūto vā pāhetabbo ‘‘yaṃ kho tumhe āyasmanto bhikkhuṃ uddissa cīvaracetāpannaṃ pahiṇittha, na taṃ tassa bhikkhuno kiñci atthaṃ anubhoti, yuñjantāyasmanto sakaṃ, mā vo sakaṃ vinassā’’ti, ayaṃ tattha sāmīci.</paragraph>
    <centered line="95">Kathinavaggo paṭhamo.</centered>
    <centered line="96">Kosiyasikkhāpadaṃ</centered>
    <paragraph line="97" number="11"> Yo pana bhikkhu kosiyamissakaṃ santhataṃ kārāpeyya, nissaggiyaṃ pācittiyaṃ.</paragraph>
    <centered line="98">Suddhakāḷakasikkhāpadaṃ</centered>
    <paragraph line="99" number="12"> Yo pana bhikkhu suddhakāḷakānaṃ eḷakalomānaṃ santhataṃ kārāpeyya, nissaggiyaṃ pācittiyaṃ.</paragraph>
    <centered line="100">Dvebhāgasikkhāpadaṃ</centered>
    <paragraph line="101" number="13"> Navaṃ pana bhikkhunā santhataṃ kārayamānena dve bhāgā suddhakāḷakānaṃ eḷakalomānaṃ ādātabbā, tatiyaṃ odātānaṃ, catutthaṃ gocariyānaṃ. Anādā ce bhikkhu dve bhāge suddhakāḷakānaṃ eḷakalomānaṃ, tatiyaṃ odātānaṃ, catutthaṃ gocariyānaṃ, navaṃ santhataṃ kārāpeyya, nissaggiyaṃ pācittiyaṃ.</paragraph>
    <centered line="102">Chabbassasikkhāpadaṃ</centered>
    <paragraph line="103" number="14"> Navaṃ pana bhikkhunā santhataṃ kārāpetvā chabbassāni dhāretabbaṃ, orena ce channaṃ vassānaṃ <pageBreak edition="Vipassana Research Institut" number="0.0012" /> taṃ santhataṃ vissajjetvā vā avissajjetvā vā aññaṃ navaṃ santhataṃ kārāpeyya aññatra bhikkhusammutiyā, nissaggiyaṃ pācittiyaṃ.</paragraph>
    <centered line="104">Nisīdanasanthatasikkhāpadaṃ</centered>
    <paragraph line="105" number="15"> Nisīdanasanthataṃ pana bhikkhunā kārayamānena purāṇasanthatassa sāmantā sugatavidatthi ādātabbā dubbaṇṇakaraṇāya. Anādā ce bhikkhu purāṇasantha tassa <pageBreak edition="Myanmar" number="0.0012" /> sāmantā sugatavidatthiṃ, navaṃ nisīdanasanthataṃ kārāpeyya, nissaggiyaṃ pācittiyaṃ.</paragraph>
    <centered line="106">Eḷakalomasikkhāpadaṃ</centered>
    <paragraph line="107" number="16"> Bhikkhuno paneva addhānamaggappaṭipannassa eḷakalomāni uppajjeyyuṃ, ākaṅkhamānena bhikkhunā paṭiggahetabbāni, paṭiggahetvā tiyojanaparamaṃ sahatthā haritabbāni asante hārake. Tato ce uttari hareyya, asantepi hārake, nissaggiyaṃ pācittiyaṃ.</paragraph>
    <centered line="108">Eḷakalomadhovāpanasikkhāpadaṃ</centered>
    <paragraph line="109" number="17"> Yo pana bhikkhu aññātikāya bhikkhuniyā eḷakalomāni dhovāpeyya vā rajāpeyya vā vijaṭāpeyya vā, nissaggiyaṃ pācittiyaṃ.</paragraph>
    <centered line="110">Rūpiyasikkhāpadaṃ</centered>
    <paragraph line="111" number="18"> Yo pana bhikkhu jātarūparajataṃ uggaṇheyya vā uggaṇhāpeyya vā upanikkhittaṃ vā sādiyeyya, nissaggiyaṃ pācittiyaṃ.</paragraph>
    <centered line="112">Rūpiyasaṃvohārasikkhāpadaṃ</centered>
    <paragraph line="113" number="19"> Yo pana bhikkhu nānappakārakaṃ rūpiyasaṃvohāraṃ samāpajjeyya, nissaggiyaṃ pācittiyaṃ.</paragraph>
    <centered line="114">Kayavikkayasikkhāpadaṃ</centered>
    <paragraph line="115" number="20"> Yo pana bhikkhu nānappakārakaṃ kayavikkayaṃ samāpajjeyya, nissaggiyaṃ pācittiyaṃ.</paragraph>
    <centered line="116">Kosiyavaggo dutiyo.</centered>
    <centered line="117">Pattasikkhāpadaṃ</centered>
    <paragraph line="118" number="21"> Dasāhaparamaṃ <pageBreak edition="Vipassana Research Institut" number="0.0013" /> atirekapatto dhāretabbo, taṃ atikkāmayato nissaggiyaṃ pācittiyaṃ.</paragraph>
    <centered line="119">Ūnapañcabandhanasikkhāpadaṃ</centered>
    <paragraph line="120" number="22"> Yo pana bhikkhu ūnapañcabandhanena pattena aññaṃ navaṃ pattaṃ cetāpeyya, nissaggiyaṃ pācittiyaṃ. Tena bhikkhunā so patto bhikkhuparisāya nissajjitabbo <pageBreak edition="Myanmar" number="0.0013" />, yo ca tassā bhikkhuparisāya pattapariyanto, so tassa bhikkhuno padātabbo ‘‘ayaṃ te bhikkhu patto yāva bhedanāya dhāretabbo’’ti, ayaṃ tattha sāmīci.</paragraph>
    <centered line="121">Bhesajjasikkhāpadaṃ</centered>
    <paragraph line="122" number="23"> Yāni kho pana tāni gilānānaṃ bhikkhūnaṃ paṭisāyanīyāni bhesajjāni, seyyathidaṃ – sappi navanītaṃ telaṃ madhu phāṇitaṃ, tāni paṭiggahetvā sattāhaparamaṃ sannidhikārakaṃ paribhuñjitabbāni, taṃ atikkāmayato nissaggiyaṃ pācittiyaṃ.</paragraph>
    <centered line="123">Vassikasāṭikasikkhāpadaṃ</centered>
    <paragraph line="124" number="24"> ‘‘Māso seso gimhāna’’nti bhikkhunā vassikasāṭikacīvaraṃ pariyesitabbaṃ, ‘‘addhamāso seso gimhāna’’nti katvā nivāsetabbaṃ. Orena ce ‘‘māso seso gimhāna’’nti vassikasāṭikacīvaraṃ pariyeseyya, orena‘‘ddhamāso seso gimhāna’’nti katvā nivāseyya, nissaggiyaṃ pācittiyaṃ.</paragraph>
    <centered line="125">Cīvaraacchindanasikkhāpadaṃ</centered>
    <paragraph line="126" number="25"> Yo pana bhikkhu bhikkhussa sāmaṃ cīvaraṃ datvā kupito anattamano acchindeyya vā acchindāpeyya vā, nissaggiyaṃ pācittiyaṃ.</paragraph>
    <centered line="127">Suttaviññattisikkhāpadaṃ</centered>
    <paragraph line="128" number="26"> Yo pana bhikkhu sāmaṃ suttaṃ viññāpetvā tantavāyehi cīvaraṃ vāyāpeyya, nissaggiyaṃ pācittiyaṃ.</paragraph>
    <centered line="129">Mahāpesakārasikkhāpadaṃ</centered>
    <paragraph line="130" number="27"> Bhikkhuṃ paneva uddissa aññātako gahapati vā gahapatānī vā tantavāyehi cīvaraṃ <pageBreak edition="Vipassana Research Institut" number="0.0014" /> vāyāpeyya, tatra ce so bhikkhu pubbe appavārito tantavāye upasaṅkamitvā cīvare vikappaṃ āpajjeyya ‘‘idaṃ kho, āvuso, cīvaraṃ maṃ uddissa viyyati, āyatañca karotha, vitthatañca, appitañca, suvītañca, suppavāyitañca, suvilekhitañca, suvitacchitañca karotha, appeva nāma mayampi āyasmantānaṃ kiñcimattaṃ anupadajjeyyāmā’’ti. Evañca so bhikkhu vatvā kiñcimattaṃ anupadajjeyya antamaso piṇḍapātamattampi, nissaggiyaṃ pācittiyaṃ.</paragraph>
    <centered line="131">Accekacīvarasikkhāpadaṃ</centered>
    <paragraph line="132" number="28"> Dasāhānāgataṃ <pageBreak edition="Myanmar" number="0.0014" /> kattikatemāsikapuṇṇamaṃ bhikkhuno paneva accekacīvaraṃ uppajjeyya, accekaṃ maññamānena bhikkhunā paṭiggahetabbaṃ, paṭiggahetvā yāva cīvarakālasamayaṃ nikkhipitabbaṃ. Tato ce uttari nikkhipeyya, nissaggiyaṃ pācittiyaṃ.</paragraph>
    <centered line="133">Sāsaṅkasikkhāpadaṃ</centered>
    <paragraph line="134" number="29"> Upavassaṃ kho pana kattikapuṇṇamaṃ yāni kho pana tāni āraññakāni senāsanāni sāsaṅkasammatāni sappaṭibhayāni, tathārūpesu bhikkhu senāsanesu viharanto ākaṅkhamāno tiṇṇaṃ cīvarānaṃ aññataraṃ cīvaraṃ antaraghare nikkhipeyya, siyā ca tassa bhikkhuno kocideva paccayo tena cīvarena vippavāsāya, chārattaparamaṃ tena bhikkhunā tena cīvarena vippavasitabbaṃ. Tato ce uttari vippavaseyya aññatra bhikkhusammutiyā, nissaggiyaṃ pācittiyaṃ.</paragraph>
    <centered line="135">Pariṇatasikkhāpadaṃ</centered>
    <paragraph line="136" number="30"> Yo pana bhikkhu jānaṃ saṅghikaṃ lābhaṃ pariṇataṃ attano pariṇāmeyya, nissaggiyaṃ pācittiyaṃ.</paragraph>
    <centered line="137">Pattavaggo tatiyo.</centered>
    <paragraph line="138">Uddiṭṭhā kho āyasmanto tiṃsa nissaggiyā pācittiyā dhammā. Tatthāyasmante pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyasmanto, tasmā tuṇhī, evametaṃ dhārayāmīti.</paragraph>
    <centered line="139">Nissaggiyapācittiyā niṭṭhitā.</centered>
    <subhead line="140">Suddhapācittiyā</subhead>
    <centered line="141">Ime kho panāyasmanto dvenavuti pācittiyā</centered>
    <centered line="142">Dhammā uddesaṃ āgacchanti.</centered>
    <centered line="143">Musāvādasikkhāpadaṃ</centered>
    <paragraph line="144" number="1"> Sampajānamusāvāde <pageBreak edition="Vipassana Research Institut" number="0.0015" /> pācittiyaṃ.</paragraph>
    <centered line="145">Omasavādasikkhāpadaṃ</centered>
    <paragraph line="146" number="2"> Omasavāde pācittiyaṃ.</paragraph>
    <centered line="147">Pesuññasikkhāpadaṃ</centered>
    <paragraph line="148" number="3"> Bhikkhupesuññe <pageBreak edition="Myanmar" number="0.0015" /> pācittiyaṃ.</paragraph>
    <centered line="149">Padasodhammasikkhāpadaṃ</centered>
    <paragraph line="150" number="4"> Yo pana bhikkhu anupasampannaṃ padaso dhammaṃ vāceyya, pācittiyaṃ.</paragraph>
    <centered line="151">Paṭhamasahaseyyasikkhāpadaṃ</centered>
    <paragraph line="152" number="5"> Yo pana bhikkhu anupasampannena uttaridirattatirattaṃ sahaseyyaṃ kappeyya, pācittiyaṃ.</paragraph>
    <centered line="153">Dutiyasahaseyyasikkhāpadaṃ</centered>
    <paragraph line="154" number="6"> Yo pana bhikkhu mātugāmena sahaseyyaṃ kappeyya, pācittiyaṃ.</paragraph>
    <centered line="155">Dhammadesanāsikkhāpadaṃ</centered>
    <paragraph line="156" number="7"> Yo pana bhikkhu mātugāmassa uttarichappañcavācāhi dhammaṃ deseyya aññatra viññunā purisaviggahena, pācittiyaṃ.</paragraph>
    <centered line="157">Bhūtārocanasikkhāpadaṃ</centered>
    <paragraph line="158" number="8"> Yo pana bhikkhu anupasampannassa uttarimanussadhammaṃ āroceyya, bhūtasmiṃ pācittiyaṃ.</paragraph>
    <centered line="159">Duṭṭhullārocanasikkhāpadaṃ</centered>
    <paragraph line="160" number="9"> Yo <pageBreak edition="Vipassana Research Institut" number="0.0016" /> pana bhikkhu bhikkhussa duṭṭhullaṃ āpattiṃ anupasampannassa āroceyya aññatra bhikkhusammutiyā, pācittiyaṃ.</paragraph>
    <centered line="161">Pathavīkhaṇanasikkhāpadaṃ</centered>
    <paragraph line="162" number="10"> Yo pana bhikkhu pathaviṃ khaṇeyya vā khaṇāpeyya vā pācittiyaṃ.</paragraph>
    <centered line="163">Musāvādavaggo paṭhamo.</centered>
    <centered line="164">Bhūtagāmasikkhāpadaṃ</centered>
    <paragraph line="165" number="11"> Bhūtagāmapātabyatāya pācittiyaṃ.</paragraph>
    <centered line="166">Aññavādakasikkhāpadaṃ</centered>
    <paragraph line="167" number="12"> Aññavādake, vihesake pācittiyaṃ.</paragraph>
    <centered line="168">Ujjhāpanakasikkhāpadaṃ</centered>
    <paragraph line="169" number="13"> Ujjhāpanake <pageBreak edition="Myanmar" number="0.0016" />, khiyyanake pācittiyaṃ.</paragraph>
    <centered line="170">Paṭhamasenāsanasikkhāpadaṃ</centered>
    <paragraph line="171" number="14"> Yo pana bhikkhu saṅghikaṃ mañcaṃ vā pīṭhaṃ vā bhisiṃ vā kocchaṃ vā ajjhokāse santharitvā vā santharāpetvā vā taṃ pakkamanto neva uddhareyya, na uddharāpeyya, anāpucchaṃ vā gaccheyya, pācittiyaṃ.</paragraph>
    <centered line="172">Dutiyasenāsanasikkhāpadaṃ</centered>
    <paragraph line="173" number="15"> Yo pana bhikkhu saṅghike vihāre seyyaṃ santharitvā vā santharāpetvā vā taṃ pakkamanto neva uddhareyya, na uddharāpeyya, anāpucchaṃ vā gaccheyya, pācittiyaṃ.</paragraph>
    <centered line="174">Anupakhajjasikkhāpadaṃ</centered>
    <paragraph line="175" number="16"> Yo pana bhikkhu saṅghike vihāre jānaṃ pubbupagataṃ bhikkhuṃ anupakhajja seyyaṃ kappeyya <pageBreak edition="Vipassana Research Institut" number="0.0017" /> ‘‘yassa sambādho bhavissati, so pakkamissatī’’ti etadeva paccayaṃ karitvā anaññaṃ, pācittiyaṃ.</paragraph>
    <centered line="176">Nikkaḍḍhanasikkhāpadaṃ</centered>
    <paragraph line="177" number="17"> Yo pana bhikkhu bhikkhuṃ kupito anattamano saṅghikā vihārā nikkaḍḍheyya vā nikkaḍḍhāpeyya vā, pācittiyaṃ.</paragraph>
    <centered line="178">Vehāsakuṭisikkhāpadaṃ</centered>
    <paragraph line="179" number="18"> Yo pana bhikkhu saṅghike vihāre uparivehāsakuṭiyā āhaccapādakaṃ mañcaṃ vā pīṭhaṃ vā abhinisīdeyya vā abhinipajjeyya vā, pācittiyaṃ.</paragraph>
    <centered line="180">Mahallakavihārasikkhāpadaṃ</centered>
    <paragraph line="181" number="19"> Mahallakaṃ pana bhikkhunā vihāraṃ kārayamānena yāva dvārakosā aggaḷaṭṭhapanāya ālokasandhiparikammāya dvatticchadanassa pariyāyaṃ appaharite ṭhitena adhiṭṭhātabbaṃ, tato ce uttari appaharitepi ṭhito adhiṭṭhaheyya, pācittiyaṃ.</paragraph>
    <centered line="182">Sappāṇakasikkhāpadaṃ</centered>
    <paragraph line="183" number="20"> Yo pana bhikkhu jānaṃ sappāṇakaṃ udakaṃ tiṇaṃ vā mattikaṃ vā siñceyya vā siñcāpeyya vā, pācittiyaṃ.</paragraph>
    <centered line="184">Bhūtagāmavaggo dutiyo.</centered>
    <centered line="185">Ovādasikkhāpadaṃ</centered>
    <paragraph line="186" number="21"> Yo <pageBreak edition="Myanmar" number="0.0017" /> pana bhikkhu asammato bhikkhuniyo ovadeyya, pācittiyaṃ.</paragraph>
    <centered line="187">Atthaṅgatasikkhāpadaṃ</centered>
    <paragraph line="188" number="22"> Sammatopi ce bhikkhu atthaṅgate sūriye bhikkhuniyo ovadeyya, pācittiyaṃ.</paragraph>
    <centered line="189">Bhikkhunupassayasikkhāpadaṃ</centered>
    <paragraph line="190" number="23"> Yo <pageBreak edition="Vipassana Research Institut" number="0.0018" /> pana bhikkhu bhikkhunupassayaṃ upasaṅkamitvā bhikkhuniyo ovadeyya aññatra samayā, pācittiyaṃ. Tatthāyaṃ samayo, gilānā hoti bhikkhunī, ayaṃ tattha samayo.</paragraph>
    <centered line="191">Āmisasikkhāpadaṃ</centered>
    <paragraph line="192" number="24"> Yo pana bhikkhu evaṃ vadeyya ‘‘āmisahetu therā bhikkhū bhikkhuniyo ovadantī’’ti, pācittiyaṃ.</paragraph>
    <centered line="193">Cīvaradānasikkhāpadaṃ</centered>
    <paragraph line="194" number="25"> Yo pana bhikkhu aññātikāya bhikkhuniyā cīvaraṃ dadeyya aññatra pārivattakā, pācittiyaṃ.</paragraph>
    <centered line="195">Cīvarasibbanasikkhāpadaṃ</centered>
    <paragraph line="196" number="26"> Yo pana bhikkhu aññātikāya bhikkhuniyā cīvaraṃ sibbeyya vā sibbāpeyya vā, pācittiyaṃ.</paragraph>
    <centered line="197">Saṃvidhānasikkhāpadaṃ</centered>
    <paragraph line="198" number="27"> Yo pana bhikkhu bhikkhuniyā saddhiṃ saṃvidhāya ekaddhānamaggaṃ paṭipajjeyya antamaso gāmantarampi aññatra samayā, pācittiyaṃ. Tatthāyaṃ samayo, satthagamanīyo hoti maggo, sāsaṅkasammato, sappaṭibhayo, ayaṃ tattha samayo.</paragraph>
    <centered line="199">Nāvābhiruhanasikkhāpadaṃ</centered>
    <paragraph line="200" number="28"> Yo pana bhikkhu bhikkhuniyā saddhiṃ saṃvidhāya ekaṃ nāvaṃ abhiruheyya uddhaṃgāminiṃ vā adhogāminiṃ vā aññatra tiriyaṃ taraṇāya, pācittiyaṃ.</paragraph>
    <centered line="201">Paripācitasikkhāpadaṃ</centered>
    <paragraph line="202" number="29"> Yo <pageBreak edition="Myanmar" number="0.0018" /> pana bhikkhu jānaṃ bhikkhuniparipācitaṃ piṇḍapātaṃ bhuñjeyya aññatra pubbe gihisamārambhā, pācittiyaṃ.</paragraph>
    <centered line="203">Rahonisajjasikkhāpadaṃ</centered>
    <paragraph line="204" number="30"> Yo <pageBreak edition="Vipassana Research Institut" number="0.0019" /> pana bhikkhu bhikkhuniyā saddhiṃ eko ekāya raho nisajjaṃ kappeyya, pācittiyaṃ.</paragraph>
    <centered line="205">Ovādavaggo tatiyo.</centered>
    <centered line="206">Āvasathapiṇḍasikkhāpadaṃ</centered>
    <paragraph line="207" number="31"> Agilānena bhikkhunā eko āvasathapiṇḍo bhuñjitabbo. Tato ce uttari bhuñjeyya, pācittiyaṃ.</paragraph>
    <centered line="208">Gaṇabhojanasikkhāpadaṃ</centered>
    <paragraph line="209" number="32"> Gaṇabhojane aññatra samayā pācittiyaṃ. Tatthāyaṃ samayo, gilānasamayo, cīvaradānasamayo, cīvarakārasamayo, addhānagamanasamayo, nāvābhiruhanasamayo, mahāsamayo, samaṇabhattasamayo, ayaṃ tattha samayo.</paragraph>
    <centered line="210">Paramparabhojanasikkhāpadaṃ</centered>
    <paragraph line="211" number="33"> Paramparabhojane aññatra samayā pācittiyaṃ. Tatthāyaṃ samayo, gilānasamayo, cīvaradānasamayo, cīvarakārasamayo, ayaṃ tattha samayo.</paragraph>
    <centered line="212">Kāṇamātusikkhāpadaṃ</centered>
    <paragraph line="213" number="34"> Bhikkhuṃ paneva kulaṃ upagataṃ pūvehi vā manthehi vā abhihaṭṭhuṃ pavāreyya, ākaṅkhamānena bhikkhunā dvattipattapūrā paṭiggahetabbā. Tato ce uttari paṭiggaṇheyya, pācittiyaṃ. Dvattipattapūre paṭiggahetvā tato nīharitvā bhikkhūhi saddhiṃ saṃvibhajitabbaṃ, ayaṃ tattha sāmīci.</paragraph>
    <centered line="214">Paṭhamapavāraṇāsikkhāpadaṃ</centered>
    <paragraph line="215" number="35"> Yo pana bhikkhu bhuttāvī pavārito anatirittaṃ khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ.</paragraph>
    <centered line="216">Dutiyapavāraṇāsikkhāpadaṃ</centered>
    <paragraph line="217" number="36"> Yo <pageBreak edition="Myanmar" number="0.0019" /><pageBreak edition="Vipassana Research Institut" number="0.0020" /> pana bhikkhu bhikkhuṃ bhuttāviṃ pavāritaṃ anatirittena khādanīyena vā bhojanīyena vā abhihaṭṭhuṃ pavāreyya ‘‘handa bhikkhu khāda vā bhuñja vā’’ti jānaṃ āsādanāpekkho, bhuttasmiṃ pācittiyaṃ.</paragraph>
    <centered line="218">Vikālabhojanasikkhāpadaṃ</centered>
    <paragraph line="219" number="37"> Yo pana bhikkhu vikāle khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ.</paragraph>
    <centered line="220">Sannidhikārakasikkhāpadaṃ</centered>
    <paragraph line="221" number="38"> Yo pana bhikkhu sannidhikārakaṃ khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ.</paragraph>
    <centered line="222">Paṇītabhojanasikkhāpadaṃ</centered>
    <paragraph line="223" number="39"> Yāni kho pana tāni paṇītabhojanāni, seyyathidaṃ – sappi, navanītaṃ, telaṃ, madhu, phāṇitaṃ, maccho, maṃsaṃ, khīraṃ, dadhi. Yo pana bhikkhu evarūpāni paṇītabhojanāni agilāno attano atthāya viññāpetvā bhuñjeyya, pācittiyaṃ.</paragraph>
    <centered line="224">Dantaponasikkhāpadaṃ</centered>
    <paragraph line="225" number="40"> Yo pana bhikkhu adinnaṃ mukhadvāraṃ āhāraṃ āhareyya aññatra udakadantaponā, pācittiyaṃ.</paragraph>
    <centered line="226">Bhojanavaggo catuttho.</centered>
    <centered line="227">Acelakasikkhāpadaṃ</centered>
    <paragraph line="228" number="41"> Yo pana bhikkhu acelakassa vā paribbājakassa vā paribbājikāya vā sahatthā khādanīyaṃ vā bhojanīyaṃ vā dadeyya, pācittiyaṃ.</paragraph>
    <centered line="229">Uyyojanasikkhāpadaṃ</centered>
    <paragraph line="230" number="42"> Yo pana bhikkhu bhikkhuṃ ‘‘ehāvuso, gāmaṃ vā nigamaṃ vā piṇḍāya pavisissāmā’’ti <pageBreak edition="Vipassana Research Institut" number="0.0021" /> tassa dāpetvā vā adāpetvā vā uyyojeyya ‘‘gacchāvuso, na me tayā saddhiṃ kathā vā nisajjā vā phāsu hoti, ekakassa me kathā vā nisajjā vā phāsu hotī’’ti etadeva paccayaṃ karitvā anaññaṃ, pācittiyaṃ.</paragraph>
    <centered line="231">Sabhojanasikkhāpadaṃ</centered>
    <paragraph line="232" number="43"> Yo <pageBreak edition="Myanmar" number="0.0020" /> pana bhikkhu sabhojane kule anupakhajja nisajjaṃ kappeyya, pācittiyaṃ.</paragraph>
    <centered line="233">Rahopaṭicchannasikkhāpadaṃ</centered>
    <paragraph line="234" number="44"> Yo pana bhikkhu mātugāmena saddhiṃ raho paṭicchanne āsane nisajjaṃ kappeyya, pācittiyaṃ.</paragraph>
    <centered line="235">Rahonisajjasikkhāpadaṃ</centered>
    <paragraph line="236" number="45"> Yo pana bhikkhu mātugāmena saddhiṃ eko ekāya raho nisajjaṃ kappeyya, pācittiyaṃ.</paragraph>
    <centered line="237">Cārittasikkhāpadaṃ</centered>
    <paragraph line="238" number="46"> Yo pana bhikkhu nimantito sabhatto samāno santaṃ bhikkhuṃ anāpucchā purebhattaṃ vā pacchābhattaṃ vā kulesu cārittaṃ āpajjeyya aññatra samayā, pācittiyaṃ. Tatthāyaṃ samayo, cīvaradānasamayo, cīvarakārasamayo, ayaṃ tattha samayo.</paragraph>
    <centered line="239">Mahānāmasikkhāpadaṃ</centered>
    <paragraph line="240" number="47"> Agilānena bhikkhunā catumāsappaccayapavāraṇā sāditabbā aññatra punapavāraṇāya, aññatra niccapavāraṇāya. Tato ce uttari sādiyeyya, pācittiyaṃ.</paragraph>
    <centered line="241">Uyyuttasenāsikkhāpadaṃ</centered>
    <paragraph line="242" number="48"> Yo pana bhikkhu uyyuttaṃ senaṃ dassanāya gaccheyya aññatra tathārūpappaccayā, pācittiyaṃ.</paragraph>
    <centered line="243">Senāvāsasikkhāpadaṃ</centered>
    <paragraph line="244" number="49"> Siyā <pageBreak edition="Vipassana Research Institut" number="0.0022" /> ca tassa bhikkhuno kocideva paccayo senaṃ gamanāya, dirattatirattaṃ tena bhikkhunā senāya vasitabbaṃ. Tato ce uttari vaseyya, pācittiyaṃ.</paragraph>
    <centered line="245">Uyyodhikasikkhāpadaṃ</centered>
    <paragraph line="246" number="50"> Dirattatirattaṃ ce bhikkhu senāya vasamāno uyyodhikaṃ vā balaggaṃ vā senābyūhaṃ vā anīkadassanaṃ vā gaccheyya, pācittiyaṃ.</paragraph>
    <centered line="247">Acelakavaggo pañcamo.</centered>
    <centered line="248">Surāpānasikkhāpadaṃ</centered>
    <paragraph line="249" number="51"> Surāmerayapāne <pageBreak edition="Myanmar" number="0.0021" /> pācittiyaṃ.</paragraph>
    <centered line="250">Aṅgulipatodakasikkhāpadaṃ</centered>
    <paragraph line="251" number="52"> Aṅgulipatodake pācittiyaṃ.</paragraph>
    <centered line="252">Hasadhammasikkhāpadaṃ</centered>
    <paragraph line="253" number="53"> Udake hasadhamme pācittiyaṃ.</paragraph>
    <centered line="254">Anādariyasikkhāpadaṃ</centered>
    <paragraph line="255" number="54"> Anādariye pācittiyaṃ.</paragraph>
    <centered line="256">Bhiṃsāpanasikkhāpadaṃ</centered>
    <paragraph line="257" number="55"> Yo pana bhikkhu bhikkhuṃ bhiṃsāpeyya, pācittiyaṃ.</paragraph>
    <centered line="258">Jotisikkhāpadaṃ</centered>
    <paragraph line="259" number="56"> Yo pana bhikkhu agilāno visibbanāpekkho jotiṃ samādaheyya vā samādahāpeyya vā aññatra tathārūpappaccayā, pācittiyaṃ.</paragraph>
    <centered line="260">Nahānasikkhāpadaṃ</centered>
    <paragraph line="261" number="57"> Yo <pageBreak edition="Vipassana Research Institut" number="0.0023" /> pana bhikkhu orenaddhamāsaṃ nahāyeyya aññatra samayā, pācittiyaṃ. Tatthāyaṃ samayo ‘‘diyaḍḍho māso seso gimhāna’’nti ‘‘vassānassa paṭhamo māso’’ iccete aḍḍhateyyamāsā uṇhasamayo, pariḷāhasamayo, gilānasamayo, kammasamayo, addhānagamanasamayo, vātavuṭṭhisamayo, ayaṃ tattha samayo.</paragraph>
    <centered line="262">Dubbaṇṇakaraṇasikkhāpadaṃ</centered>
    <paragraph line="263" number="58"> Navaṃ pana bhikkhunā cīvaralābhena tiṇṇaṃ dubbaṇṇakaraṇānaṃ aññataraṃ dubbaṇṇakaraṇaṃ ādātabbaṃ nīlaṃ vā kaddamaṃ vā kāḷasāmaṃ vā. Anādā ce bhikkhu tiṇṇaṃ dubbaṇṇakaraṇānaṃ aññataraṃ dubbaṇṇakaraṇaṃ navaṃ cīvaraṃ paribhuñjeyya, pācittiyaṃ.</paragraph>
    <centered line="264">Vikappanasikkhāpadaṃ</centered>
    <paragraph line="265" number="59"> Yo pana bhikkhu bhikkhussa vā bhikkhuniyā vā sikkhamānāya vā sāmaṇerassa vā sāmaṇeriyā vā sāmaṃ cīvaraṃ vikappetvā appaccuddhāraṇaṃ paribhuñjeyya, pācittiyaṃ.</paragraph>
    <centered line="266">Apanidhānasikkhāpadaṃ</centered>
    <paragraph line="267" number="60"> Yo <pageBreak edition="Myanmar" number="0.0022" /> pana bhikkhu bhikkhussa pattaṃ vā cīvaraṃ vā nisīdanaṃ vā sūcigharaṃ vā kāyabandhanaṃ vā apanidheyya vā apanidhāpeyya vā antamaso hasāpekkhopi, pācittiyaṃ.</paragraph>
    <centered line="268">Surāpānavaggo chaṭṭho.</centered>
    <centered line="269">Sañciccasikkhāpadaṃ</centered>
    <paragraph line="270" number="61"> Yo pana bhikkhu sañcicca pāṇaṃ jīvitā voropeyya, pācittiyaṃ.</paragraph>
    <centered line="271">Sappāṇakasikkhāpadaṃ</centered>
    <paragraph line="272" number="62"> Yo pana bhikkhu jānaṃ sappāṇakaṃ udakaṃ paribhuñjeyya, pācittiyaṃ.</paragraph>
    <centered line="273">Ukkoṭanasikkhāpadaṃ</centered>
    <paragraph line="274" number="63"> Yo pana bhikkhu jānaṃ yathādhammaṃ nihatādhikaraṇaṃ punakammāya ukkoṭeyya, pācittiyaṃ.</paragraph>
    <centered line="275">Duṭṭhullasikkhāpadaṃ</centered>
    <paragraph line="276" number="64"> Yo <pageBreak edition="Vipassana Research Institut" number="0.0024" /> pana bhikkhu bhikkhussa jānaṃ duṭṭhullaṃ āpattiṃ paṭicchādeyya, pācittiyaṃ.</paragraph>
    <centered line="277">Ūnavīsativassasikkhāpadaṃ</centered>
    <paragraph line="278" number="65"> Yo pana bhikkhu jānaṃ ūnavīsativassaṃ puggalaṃ upasampādeyya, so ca puggalo anupasampanno, te ca bhikkhū gārayhā, idaṃ tasmiṃ pācittiyaṃ.</paragraph>
    <centered line="279">Theyyasatthasikkhāpadaṃ</centered>
    <paragraph line="280" number="66"> Yo pana bhikkhu jānaṃ theyyasatthena saddhiṃ saṃvidhāya ekaddhānamaggaṃ paṭipajjeyya antamaso gāmantarampi, pācittiyaṃ.</paragraph>
    <centered line="281">Saṃvidhānasikkhāpadaṃ</centered>
    <paragraph line="282" number="67"> Yo pana bhikkhu mātugāmena saddhiṃ saṃvidhāya ekaddhānamaggaṃ paṭipajjeyya antamaso gāmantarampi, pācittiyaṃ.</paragraph>
    <centered line="283">Ariṭṭhasikkhāpadaṃ</centered>
    <paragraph line="284" number="68"> Yo <pageBreak edition="Myanmar" number="0.0023" /> pana bhikkhu evaṃ vadeyya ‘‘tathāhaṃ bhagavatā dhammaṃ desitaṃ ājānāmi, yathā yeme antarāyikā dhammā vuttā bhagavatā, te paṭisevato nālaṃ antarāyāyā’’ti, so bhikkhu bhikkhūhi evamassa vacanīyo ‘‘māyasmā evaṃ avaca, mā bhagavantaṃ abbhācikkhi, na hi sādhu bhagavato abbhakkhānaṃ, na hi bhagavā evaṃ vadeyya, anekapariyāyenāvuso antarāyikā dhammā antarāyikā vuttā bhagavatā, alañca pana te paṭisevato antarāyāyā’’ti. Evañca so bhikkhu bhikkhūhi vuccamāno tatheva paggaṇheyya, so bhikkhu bhikkhūhi yāvatatiyaṃ samanubhāsitabbo tassa paṭinissaggāya. Yāvatatiyañce samanubhāsiyamāno taṃ paṭinissajjeyya, iccetaṃ kusalaṃ. No ce paṭinissajjeyya, pācittiyaṃ.</paragraph>
    <centered line="285">Ukkhittasambhogasikkhāpadaṃ</centered>
    <paragraph line="286" number="69"> Yo pana bhikkhu jānaṃ tathāvādinā bhikkhunā akaṭānudhammena taṃ diṭṭhiṃ appaṭinissaṭṭhena saddhiṃ sambhuñjeyya vā, saṃvaseyya vā, saha vā seyyaṃ kappeyya, pācittiyaṃ.</paragraph>
    <centered line="287">Kaṇṭakasikkhāpadaṃ</centered>
    <paragraph line="288" number="70"> Samaṇuddesopi <pageBreak edition="Vipassana Research Institut" number="0.0025" /> ce evaṃ vadeyya ‘‘tathāhaṃ bhagavatā dhammaṃ desitaṃ ājānāmi, yathā yeme antarāyikā dhammā vuttā bhagavatā, te paṭisevato nālaṃ antarāyāyā’’ti, so samaṇuddeso bhikkhūhi evamassa vacanīyo ‘‘māvuso, samaṇuddesa evaṃ avaca, mā bhagavantaṃ abbhācikkhi, na hi sādhu bhagavato abbhakkhānaṃ, na hi bhagavā evaṃ vadeyya, anekapariyāyenāvuso, samaṇuddesa antarāyikā dhammā antarāyikā vuttā bhagavatā, alañca pana te paṭisevato antarāyāyā’’ti, evañca so samaṇuddeso bhikkhūhi vuccamāno tatheva paggaṇheyya, so samaṇuddeso bhikkhūhi evamassa vacanīyo ‘‘ajjatagge te, āvuso, samaṇuddesa na ceva so bhagavā satthā apadisitabbo, yampi caññe samaṇuddesā labhanti bhikkhūhi saddhiṃ dirattatirattaṃ sahaseyyaṃ, sāpi te natthi, cara pire, vinassā’’ti. Yo pana bhikkhu jānaṃ tathānāsitaṃ samaṇuddesaṃ upalāpeyya vā, upaṭṭhāpeyya vā, sambhuñjeyya vā, saha vā seyyaṃ kappeyya, pācittiyaṃ.</paragraph>
    <centered line="289">Sappāṇakavaggo sattamo.</centered>
    <centered line="290">Sahadhammikasikkhāpadaṃ</centered>
    <paragraph line="291" number="71"> Yo <pageBreak edition="Myanmar" number="0.0024" /> pana bhikkhu bhikkhūhi sahadhammikaṃ vuccamāno evaṃ vadeyya ‘‘na tāvāhaṃ, āvuso, etasmiṃ sikkhāpade sikkhissāmi, yāva na aññaṃ bhikkhuṃ byattaṃ vinayadharaṃ paripucchāmī’’ti, pācittiyaṃ. Sikkhamānena, bhikkhave, bhikkhunā aññātabbaṃ paripucchitabbaṃ paripañhitabbaṃ, ayaṃ tattha sāmīci.</paragraph>
    <centered line="292">Vilekhanasikkhāpadaṃ</centered>
    <paragraph line="293" number="72"> Yo pana bhikkhu pātimokkhe uddissamāne evaṃ vadeyya ‘‘kiṃ panimehi khuddānukhuddakehi sikkhāpadehi uddiṭṭhehi, yāvadeva kukkuccāya vihesāya vilekhāya saṃvattantī’’ti, sikkhāpadavivaṇṇake pācittiyaṃ.</paragraph>
    <centered line="294">Mohanasikkhāpadaṃ</centered>
    <paragraph line="295" number="73"> Yo pana bhikkhu anvaddhamāsaṃ pātimokkhe uddissamāne evaṃ vadeyya ‘‘idāneva kho ahaṃ jānāmi, ayampi kira dhammo suttāgato suttapariyāpanno anvaddhamāsaṃ uddesaṃ āgacchatī’’ti. Tañce bhikkhuṃ aññe bhikkhū jāneyyuṃ nisinnapubbaṃ iminā bhikkhunā dvattikkhattuṃ <pageBreak edition="Vipassana Research Institut" number="0.0026" /> pātimokkhe uddissamāne, ko pana vādo bhiyyo, na ca tassa bhikkhuno aññāṇakena mutti atthi, yañca tattha āpattiṃ āpanno, tañca yathādhammo kāretabbo, uttari cassa moho āropetabbo ‘‘tassa te, āvuso, alābhā, tassa te dulladdhaṃ, yaṃ tvaṃ pātimokkhe uddissamānena sādhukaṃ aṭṭhiṃ katvā manasi karosī’’ti, idaṃ tasmiṃ mohanake pācittiyaṃ.</paragraph>
    <centered line="296">Pahārasikkhāpadaṃ</centered>
    <paragraph line="297" number="74"> Yo pana bhikkhu bhikkhussa kupito anattamano pahāraṃ dadeyya, pācittiyaṃ.</paragraph>
    <centered line="298">Talasattikasikkhāpadaṃ</centered>
    <paragraph line="299" number="75"> Yo pana bhikkhu bhikkhussa kupito anattamano talasattikaṃ uggireyya, pācittiyaṃ.</paragraph>
    <centered line="300">Amūlakasikkhāpadaṃ</centered>
    <paragraph line="301" number="76"> Yo pana bhikkhu bhikkhuṃ amūlakena saṅghādisesena anuddhaṃseyya, pācittiyaṃ.</paragraph>
    <centered line="302">Sañciccasikkhāpadaṃ</centered>
    <paragraph line="303" number="77"> Yo <pageBreak edition="Myanmar" number="0.0025" /> pana bhikkhu bhikkhussa sañcicca kukkuccaṃ upadaheyya ‘‘itissa muhuttampi aphāsu bhavissatī’’ti etadeva paccayaṃ karitvā anaññaṃ, pācittiyaṃ.</paragraph>
    <centered line="304">Upassutisikkhāpadaṃ</centered>
    <paragraph line="305" number="78"> Yo pana bhikkhu bhikkhūnaṃ bhaṇḍanajātānaṃ kalahajātānaṃ vivādāpannānaṃ upassutiṃ tiṭṭheyya ‘‘yaṃ ime bhaṇissanti, taṃ sossāmī’’ti etadeva paccayaṃ karitvā anaññaṃ, pācittiyaṃ.</paragraph>
    <centered line="306">Kammappaṭibāhanasikkhāpadaṃ</centered>
    <paragraph line="307" number="79"> Yo pana bhikkhu dhammikānaṃ kammānaṃ chandaṃ datvā pacchā khīyanadhammaṃ āpajjeyya, pācittiyaṃ.</paragraph>
    <centered line="308">Chandaṃadatvāgamanasikkhāpadaṃ</centered>
    <paragraph line="309" number="80"> Yo <pageBreak edition="Vipassana Research Institut" number="0.0027" /> pana bhikkhu saṅghe vinicchayakathāya vattamānāya chandaṃ adatvā uṭṭhāyāsanā pakkameyya, pācittiyaṃ.</paragraph>
    <centered line="310">Dubbalasikkhāpadaṃ</centered>
    <paragraph line="311" number="81"> Yo pana bhikkhu samaggena saṅghena cīvaraṃ datvā pacchā khīyanadhammaṃ āpajjeyya ‘‘yathāsanthutaṃ bhikkhū saṅghikaṃ lābhaṃ pariṇāmentī’’ti, pācittiyaṃ.</paragraph>
    <centered line="312">Pariṇāmanasikkhāpadaṃ</centered>
    <paragraph line="313" number="82"> Yo pana bhikkhu jānaṃ saṅghikaṃ lābhaṃ pariṇataṃ puggalassa pariṇāmeyya, pācittiyaṃ.</paragraph>
    <centered line="314">Sahadhammikavaggo aṭṭhamo.</centered>
    <centered line="315">Antepurasikkhāpadaṃ</centered>
    <paragraph line="316" number="83"> Yo pana bhikkhu rañño khattiyassa muddhābhisittassa anikkhantarājake aniggataratanake pubbe appaṭisaṃvidito indakhīlaṃ atikkāmeyya, pācittiyaṃ.</paragraph>
    <centered line="317">Ratanasikkhāpadaṃ</centered>
    <paragraph line="318" number="84"> Yo <pageBreak edition="Myanmar" number="0.0026" /> pana bhikkhu ratanaṃ vā ratanasammataṃ vā aññatra ajjhārāmā vā ajjhāvasathā vā uggaṇheyya vā uggaṇhāpeyya vā, pācittiyaṃ. Ratanaṃ vā pana bhikkhunā ratanasammataṃ vā ajjhārāme vā ajjhāvasathe vā uggahetvā vā uggahāpetvā vā nikkhipitabbaṃ ‘‘yassa bhavissati, so harissatī’’ti, ayaṃ tattha sāmīci.</paragraph>
    <centered line="319">Vikālagāmappavesanasikkhāpadaṃ</centered>
    <paragraph line="320" number="85"> Yo pana bhikkhu santaṃ bhikkhuṃ anāpucchāvikāle gāmaṃ paviseyya aññatra tathārūpā accāyikā karaṇīyā, pācittiyaṃ.</paragraph>
    <centered line="321">Sūcigharasikkhāpadaṃ</centered>
    <paragraph line="322" number="86"> Yo <pageBreak edition="Vipassana Research Institut" number="0.0028" /> pana bhikkhu aṭṭhimayaṃ vā dantamayaṃ vā visāṇamayaṃ vā sūcigharaṃ kārāpeyya, bhedanakaṃ pācittiyaṃ.</paragraph>
    <centered line="323">Mañcapīṭhasikkhāpadaṃ</centered>
    <paragraph line="324" number="87"> Navaṃ pana bhikkhunā mañcaṃ vā pīṭhaṃ vā kārayamānena aṭṭhaṅgulapādakaṃ kāretabbaṃ sugataṅgulena aññatra heṭṭhimāya aṭaniyā. Taṃ atikkāmayato chedanakaṃ pācittiyaṃ.</paragraph>
    <centered line="325">Tūlonaddhasikkhāpadaṃ</centered>
    <paragraph line="326" number="88"> Yo pana bhikkhu mañcaṃ vā pīṭhaṃ vā tūlonaddhaṃ kārāpeyya, uddālanakaṃ pācittiyaṃ.</paragraph>
    <centered line="327">Nisīdanasikkhāpadaṃ</centered>
    <paragraph line="328" number="89"> Nisīdanaṃ pana bhikkhunā kārayamānena pamāṇikaṃ kāretabbaṃ, tatridaṃ pamāṇaṃ, dīghaso dve vidatthiyo sugatavidatthiyā, tiriyaṃ diyaḍḍhaṃ, dasā vidatthi. Taṃ atikkāmayato chedanakaṃ pācittiyaṃ.</paragraph>
    <centered line="329">Kaṇḍuppaṭicchādisikkhāpadaṃ</centered>
    <paragraph line="330" number="90"> Kaṇḍuppaṭicchādiṃ pana bhikkhunā kārayamānena pamāṇikā kāretabbā, tatridaṃ pamāṇaṃ, dīghaso catasso vidatthiyo sugatavidatthiyā, tiriyaṃ dve vidatthiyo. Taṃ atikkāmayato chedanakaṃ pācittiyaṃ.</paragraph>
    <centered line="331">Vassikasāṭikasikkhāpadaṃ</centered>
    <paragraph line="332" number="91"> Vassikasāṭikaṃ <pageBreak edition="Myanmar" number="0.0027" /> pana bhikkhunā kārayamānena pamāṇikā kāretabbā, tatridaṃ pamāṇaṃ, dīghaso cha vidatthiyo sugatavidatthiyā, tiriyaṃ aḍḍhateyyā. Taṃ atikkāmayato chedanakaṃ pācittiyaṃ.</paragraph>
    <centered line="333">Nandasikkhāpadaṃ</centered>
    <paragraph line="334" number="92"> Yo pana bhikkhu sugatacīvarappamāṇaṃ cīvaraṃ kārāpeyya, atirekaṃ vā, chedanakaṃ pācittiyaṃ <pageBreak edition="Vipassana Research Institut" number="0.0029" />. Tatridaṃ sugatassa sugatacīvarappamāṇaṃ, dīghaso nava vidatthiyo sugatavidatthiyā, tiriyaṃ cha vidatthiyo, idaṃ sugatassa sugatacīvarappamāṇanti.</paragraph>
    <centered line="335">Ratanavaggo navamo.</centered>
    <paragraph line="336">Uddiṭṭhā kho āyasmanto dvenavuti pācittiyā dhammā. Tatthāyasmante pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyasmanto, tasmā tuṇhī, evametaṃ dhārayāmīti.</paragraph>
    <centered line="337">Pācittiyā niṭṭhitā.</centered>
    <subhead line="338">Pāṭidesanīyā</subhead>
    <centered line="339">Ime kho panāyasmanto cattāro pāṭidesanīyā</centered>
    <centered line="340">Dhammā uddesaṃ āgacchanti.</centered>
    <centered line="341">Paṭhamapāṭidesanīyasikkhāpadaṃ</centered>
    <paragraph line="342" number="1"> Yo pana bhikkhu aññātikāya bhikkhuniyā antaragharaṃ paviṭṭhāya hatthato khādanīyaṃ vā bhojanīyaṃ vā sahatthā paṭiggahetvā khādeyya vā bhuñjeyya vā, paṭidesetabbaṃ tena bhikkhunā ‘‘gārayhaṃ, āvuso, dhammaṃ āpajjiṃ asappāyaṃ pāṭidesanīyaṃ, taṃ paṭidesemī’’ti.</paragraph>
    <centered line="343">Dutiyapāṭidesanīyasikkhāpadaṃ</centered>
    <paragraph line="344" number="2"> Bhikkhū paneva kulesu nimantitā bhuñjanti, tatra ce sā bhikkhunī vosāsamānarūpā ṭhitā hoti ‘‘idha sūpaṃ detha, idha odanaṃ dethā’’ti. Tehi bhikkhūhi sā bhikkhunī apasādetabbā ‘‘apasakka tāva bhagini, yāva <pageBreak edition="Myanmar" number="0.0028" /> bhikkhū bhuñjantī’’ti. Ekassapi ce bhikkhuno na paṭibhāseyya taṃ bhikkhuniṃ apasādetuṃ ‘‘apasakka tāva bhagini, yāva bhikkhū bhuñjantī’’ti, paṭidesetabbaṃ tehi bhikkhūhi ‘‘gārayhaṃ, āvuso, dhammaṃ āpajjimhā asappāyaṃ pāṭidesanīyaṃ, taṃ paṭidesemā’’ti.</paragraph>
    <centered line="345">Tatiyapāṭidesanīyasikkhāpadaṃ</centered>
    <paragraph line="346" number="3"> Yāni <pageBreak edition="Vipassana Research Institut" number="0.0030" /> kho pana tāni sekkhasammatāni kulāni, yo pana bhikkhu tathārūpesu sekkhasammatesu kulesu pubbe animantito agilāno khādanīyaṃ vā, bhojanīyaṃ vā sahatthā paṭiggahetvā khādeyya vā, bhuñjeyya vā, paṭidesetabbaṃ tena bhikkhunā ‘‘gārayhaṃ, āvuso, dhammaṃ āpajjiṃ asappāyaṃ pāṭidesanīyaṃ, taṃ paṭidesemī’’ti.</paragraph>
    <centered line="347">Catutthapāṭidesanīyasikkhāpadaṃ</centered>
    <paragraph line="348" number="4"> Yāni kho pana tāni āraññakāni senāsanāni sāsaṅkasammatāni sappaṭibhayāni, yo pana bhikkhu tathārūpesu senāsanesu pubbe appaṭisaṃviditaṃ khādanīyaṃ vā, bhojanīyaṃ vā ajjhārāme sahatthā paṭiggahetvā agilāno khādeyya vā, bhuñjeyya vā, paṭidesetabbaṃ tena bhikkhunā ‘‘gārayhaṃ, āvuso, dhammaṃ āpajjiṃ asappāyaṃ pāṭidesanīyaṃ, taṃ paṭidesemī’’ti.</paragraph>
    <paragraph line="349">Uddiṭṭhā kho āyasmanto cattāro pāṭidesanīyā dhammā. Tatthāyasmante pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyasmanto, tasmā tuṇhī, evametaṃ dhārayāmīti.</paragraph>
    <centered line="350">Pāṭidesanīyā niṭṭhitā.</centered>
    <subhead line="351">Sekhiyā</subhead>
    <paragraph line="352">Ime kho panāyasmanto sekhiyā dhammā uddesaṃ āgacchanti.</paragraph>
    <centered line="353">Parimaṇḍalasikkhāpadaṃ</centered>
    <paragraph line="354" number="1"> Parimaṇḍalaṃ nivāsessāmīti sikkhā karaṇīyā.</paragraph>
    <paragraph line="355" number="2"> Parimaṇḍalaṃ pārupissāmīti sikkhā karaṇīyā.</paragraph>
    <centered line="356">Suppaṭicchannasikkhāpadaṃ</centered>
    <paragraph line="357" number="3"> Suppaṭicchanno <pageBreak edition="Myanmar" number="0.0029" /><pageBreak edition="Vipassana Research Institut" number="0.0031" /> antaraghare gamissāmīti sikkhā karaṇīyā.</paragraph>
    <paragraph line="358" number="4"> Suppaṭicchanno antaraghare nisīdissāmīti sikkhā karaṇīyā.</paragraph>
    <centered line="359">Susaṃvutasikkhāpadaṃ</centered>
    <paragraph line="360" number="5"> Susaṃvuto antaraghare gamissāmīti sikkhā karaṇīyā.</paragraph>
    <paragraph line="361" number="6"> Susaṃvuto antaraghare nisīdissāmīti sikkhā karaṇīyā.</paragraph>
    <centered line="362">Okkhittacakkhusikkhāpadaṃ</centered>
    <paragraph line="363" number="7"> Okkhittacakkhu antaraghare gamissāmīti sikkhā karaṇīyā.</paragraph>
    <paragraph line="364" number="8"> Okkhittacakkhu antaraghare nisīdissāmīti sikkhā karaṇīyā.</paragraph>
    <centered line="365">Ukkhittakasikkhāpadaṃ</centered>
    <paragraph line="366" number="9"> Na ukkhittakāya antaraghare gamissāmīti sikkhā karaṇīyā.</paragraph>
    <paragraph line="367" number="10"> Na ukkhittakāya antaraghare nisīdissāmīti sikkhā karaṇīyā.</paragraph>
    <centered line="368">Parimaṇḍalavaggo paṭhamo.</centered>
    <centered line="369">Ujjagghikasikkhāpadaṃ</centered>
    <paragraph line="370" number="11"> Na ujjagghikāya antaraghare gamissāmīti sikkhā karaṇīyā.</paragraph>
    <paragraph line="371" number="12"> Na ujjagghikāya antaraghare nisīdissāmīti sikkhā karaṇīyā.</paragraph>
    <paragraph line="372">Uccasaddasikkhāpadaṃ</paragraph>
    <paragraph line="373" number="13"> Appasaddo antaraghare gamissāmīti sikkhā karaṇīyā.</paragraph>
    <paragraph line="374" number="14"> Appasaddo <pageBreak edition="Vipassana Research Institut" number="0.0032" /> antaraghare nisīdissāmīti sikkhā karaṇīyā.</paragraph>
    <centered line="375">Kāyappacālakasikkhāpadaṃ</centered>
    <paragraph line="376" number="15"> Na kāyappacālakaṃ antaraghare gamissāmīti sikkhā karaṇīyā.</paragraph>
    <paragraph line="377" number="16"> Na kāyappacālakaṃ antaraghare nisīdissāmīti sikkhā karaṇīyā.</paragraph>
    <centered line="378">Bāhuppacālakasikkhāpadaṃ</centered>
    <paragraph line="379" number="17"> Na bāhuppacālakaṃ antaraghare gamissāmīti sikkhā karaṇīyā.</paragraph>
    <paragraph line="380" number="18"> Na bāhuppacālakaṃ antaragharenisīdissāmīti sikkhā karaṇīyā.</paragraph>
    <centered line="381">Sīsappacālakasikkhāpadaṃ</centered>
    <paragraph line="382" number="19"> Na <pageBreak edition="Myanmar" number="0.0030" /> sīsappacālakaṃ antaraghare gamissāmīti sikkhā karaṇīyā.</paragraph>
    <paragraph line="383" number="20"> Na sīsappacālakaṃ antaraghare nisīdissāmīti sikkhā karaṇīyā.</paragraph>
    <centered line="384">Ujjagghikavaggo dutiyo.</centered>
    <centered line="385">Khambhakatasikkhāpadaṃ</centered>
    <paragraph line="386" number="21"> Na khambhakato antaraghare gamissāmīti sikkhā karaṇīyā.</paragraph>
    <paragraph line="387" number="22"> Na khambhakato antaraghare nisīdissāmīti sikkhā karaṇīyā.</paragraph>
    <centered line="388">Oguṇṭhitasikkhāpadaṃ</centered>
    <paragraph line="389" number="23"> Na oguṇṭhito antaraghare gamissāmīti sikkhā karaṇīyā.</paragraph>
    <paragraph line="390" number="24"> Na oguṇṭhito antaraghare nisīdissāmīti sikkhā karaṇīyā.</paragraph>
    <centered line="391">Ukkuṭikasikkhāpadaṃ</centered>
    <paragraph line="392" number="25"> Na <pageBreak edition="Vipassana Research Institut" number="0.0033" /> ukkuṭikāya antaraghare gamissāmīti sikkhā karaṇīyā.</paragraph>
    <centered line="393">Pallatthikasikkhāpadaṃ</centered>
    <paragraph line="394" number="26"> Na pallatthikāya antaraghare nisīdissāmīti sikkhā karaṇīyā.</paragraph>
    <centered line="395">Sakkaccapaṭiggahaṇasikkhāpadaṃ</centered>
    <paragraph line="396" number="27"> Sakkaccaṃ piṇḍapātaṃ paṭiggahessāmīti sikkhā karaṇīyā.</paragraph>
    <centered line="397">Pattasaññīpaṭiggahaṇasikkhāpadaṃ</centered>
    <paragraph line="398" number="28"> Pattasaññī piṇḍapātaṃ paṭiggahessāmīti sikkhā karaṇīyā.</paragraph>
    <centered line="399">Samasūpakapaṭiggahaṇasikkhāpadaṃ</centered>
    <paragraph line="400" number="29"> Samasūpakaṃ piṇḍapātaṃ paṭiggahessāmīti sikkhā karaṇīyā.</paragraph>
    <centered line="401">Samatittikasikkhāpadaṃ</centered>
    <paragraph line="402" number="30"> Samatittikaṃ piṇḍapātaṃ paṭiggahessāmīti sikkhā karaṇīyā.</paragraph>
    <centered line="403">Khambhakatavaggo tatiyo.</centered>
    <centered line="404">Sakkaccabhuñjanasikkhāpadaṃ</centered>
    <paragraph line="405" number="31"> Sakkaccaṃ <pageBreak edition="Myanmar" number="0.0031" /> piṇḍapātaṃ bhuñjissāmīti sikkhā karaṇīyā.</paragraph>
    <centered line="406">Pattasaññībhuñjanasikkhāpadaṃ</centered>
    <paragraph line="407" number="32"> Pattasaññī piṇḍapātaṃ bhuñjissāmīti sikkhā karaṇīyā.</paragraph>
    <centered line="408">Sapadānasikkhāpadaṃ</centered>
    <paragraph line="409" number="33"> Sapadānaṃ piṇḍapātaṃ bhuñjissāmīti sikkhā karaṇīyā.</paragraph>
    <centered line="410">Samasūpakasikkhāpadaṃ</centered>
    <paragraph line="411" number="34"> Samasūpakaṃ <pageBreak edition="Vipassana Research Institut" number="0.0034" /> piṇḍapātaṃ bhuñjissāmīti sikkhā karaṇīyā.</paragraph>
    <centered line="412">Nathūpakatasikkhāpadaṃ</centered>
    <paragraph line="413" number="35"> Na thūpakato omadditvā piṇḍapātaṃ bhuñjissāmīti sikkhā karaṇīyā.</paragraph>
    <centered line="414">Odanappaṭicchādanasikkhāpadaṃ</centered>
    <paragraph line="415" number="36"> Na sūpaṃ vā byañjanaṃ vā odanena paṭicchādessāmi bhiyyokamyataṃ upādāyāti sikkhā karaṇīyā.</paragraph>
    <centered line="416">Sūpodanaviññattisikkhāpadaṃ</centered>
    <paragraph line="417" number="37"> Na sūpaṃ vā odanaṃ vā agilāno attano atthāya viññāpetvā bhuñjissāmīti sikkhā karaṇīyā.</paragraph>
    <centered line="418">Ujjhānasaññīsikkhāpadaṃ</centered>
    <paragraph line="419" number="38"> Na ujjhānasaññī paresaṃ pattaṃ olokessāmīti sikkhā karaṇīyā.</paragraph>
    <centered line="420">Kabaḷasikkhāpadaṃ</centered>
    <paragraph line="421" number="39"> Nātimahantaṃ kabaḷaṃ karissāmīti sikkhā karaṇīyā.</paragraph>
    <centered line="422">Ālopasikkhāpadaṃ</centered>
    <paragraph line="423" number="40"> Parimaṇḍalaṃ ālopaṃ karissāmīti sikkhā karaṇīyā.</paragraph>
    <centered line="424">Sakkaccavaggo catuttho.</centered>
    <centered line="425">Anāhaṭasikkhāpadaṃ</centered>
    <paragraph line="426" number="41"> Na <pageBreak edition="Myanmar" number="0.0032" /> anāhaṭe kabaḷe mukhadvāraṃ vivarissāmīti sikkhā karaṇīyā.</paragraph>
    <centered line="427">Bhuñjamānasikkhāpadaṃ</centered>
    <paragraph line="428" number="42"> Na bhuñjamāno sabbahatthaṃ mukhe pakkhipissāmīti sikkhā karaṇīyā.</paragraph>
    <centered line="429">Sakabaḷasikkhāpadaṃ</centered>
    <paragraph line="430" number="43"> Na <pageBreak edition="Vipassana Research Institut" number="0.0035" /> sakabaḷena mukhena byāharissāmīti sikkhā karaṇīyā.</paragraph>
    <centered line="431">Piṇḍukkhepakasikkhāpadaṃ</centered>
    <paragraph line="432" number="44"> Na piṇḍukkhepakaṃ bhuñjissāmīti sikkhā karaṇīyā.</paragraph>
    <centered line="433">Kabaḷāvacchedakasikkhāpadaṃ</centered>
    <paragraph line="434" number="45"> Na kabaḷāvacchedakaṃ bhuñjissāmīti sikkhā karaṇīyā.</paragraph>
    <centered line="435">Avagaṇḍakārakasikkhāpadaṃ</centered>
    <paragraph line="436" number="46"> Na avagaṇḍakārakaṃ bhuñjissāmīti sikkhā karaṇīyā.</paragraph>
    <centered line="437">Hatthaniddhunakasikkhāpadaṃ</centered>
    <paragraph line="438" number="47"> Na hatthaniddhunakaṃ bhuñjissāmīti sikkhā karaṇīyā.</paragraph>
    <centered line="439">Sitthāvakārakasikkhāpadaṃ</centered>
    <paragraph line="440" number="48"> Na sitthāvakārakaṃ bhuñjissāmīti sikkhā karaṇīyā.</paragraph>
    <centered line="441">Jivhānicchārakasikkhāpadaṃ</centered>
    <paragraph line="442" number="49"> Na jivhānicchārakaṃ bhuñjissāmīti sikkhā karaṇīyā.</paragraph>
    <centered line="443">Capucapukārakasikkhāpadaṃ</centered>
    <paragraph line="444" number="50"> Na capucapukārakaṃ bhuñjissāmīti sikkhā karaṇīyā.</paragraph>
    <centered line="445">Kabaḷavaggo pañcamo.</centered>
    <centered line="446">Surusurukārakasikkhāpadaṃ</centered>
    <paragraph line="447" number="51"> Na surusurukārakaṃ bhuñjissāmīti sikkhā karaṇīyā.</paragraph>
    <centered line="448">Hatthanillehakasikkhāpadaṃ</centered>
    <paragraph line="449" number="52"> Na hatthanillehakaṃ bhuñjissāmīti sikkhā karaṇīyā.</paragraph>
    <centered line="450">Pattanillehakasikkhāpadaṃ</centered>
    <paragraph line="451" number="53"> Na <pageBreak edition="Myanmar" number="0.0033" /><pageBreak edition="Vipassana Research Institut" number="0.0036" /> pattanillehakaṃ bhuñjissāmīti sikkhā karaṇīyā.</paragraph>
    <centered line="452">Oṭṭhanillehakasikkhāpadaṃ</centered>
    <paragraph line="453" number="54"> Na oṭṭhanillehakaṃ bhuñjissāmīti sikkhā karaṇīyā.</paragraph>
    <centered line="454">Sāmisasikkhāpadaṃ</centered>
    <paragraph line="455" number="55"> Na sāmisena hatthena pānīyathālakaṃ paṭiggahessāmīti sikkhā karaṇīyā.</paragraph>
    <centered line="456">Sasitthakasikkhāpadaṃ</centered>
    <paragraph line="457" number="56"> Na sasitthakaṃ pattadhovanaṃ antaraghare chaḍḍessāmīti sikkhā karaṇīyā.</paragraph>
    <centered line="458">Chattapāṇisikkhāpadaṃ</centered>
    <paragraph line="459" number="57"> Na chattapāṇissa agilānassa dhammaṃ desessāmīti sikkhā karaṇīyā.</paragraph>
    <centered line="460">Daṇḍapāṇisikkhāpadaṃ</centered>
    <paragraph line="461" number="58"> Na daṇḍapāṇissa agilānassa dhammaṃ desessāmīti sikkhā karaṇīyā.</paragraph>
    <centered line="462">Satthapāṇisikkhāpadaṃ</centered>
    <paragraph line="463" number="59"> Na satthapāṇissa agilānassa dhammaṃ desessāmīti sikkhā karaṇīyā.</paragraph>
    <centered line="464">Āvudhapāṇisikkhāpadaṃ</centered>
    <paragraph line="465" number="60"> Na āvudhapāṇissa agilānassa dhammaṃ desessāmīti sikkhā karaṇīyā.</paragraph>
    <centered line="466">Surusuruvaggo chaṭṭho.</centered>
    <centered line="467">Pādukasikkhāpadaṃ</centered>
    <paragraph line="468" number="61"> Na <pageBreak edition="Myanmar" number="0.0034" /> pādukāruḷhassa agilānassa dhammaṃ desessāmīti sikkhā karaṇīyā.</paragraph>
    <centered line="469">Upāhanasikkhāpadaṃ</centered>
    <paragraph line="470" number="62"> Na <pageBreak edition="Vipassana Research Institut" number="0.0037" /> upāhanāruḷhassa agilānassa dhammaṃ desessāmīti sikkhā karaṇīyā.</paragraph>
    <centered line="471">Yānasikkhāpadaṃ</centered>
    <paragraph line="472" number="63"> Na yānagatassa agilānassa dhammaṃ desessāmīti sikkhā karaṇīyā.</paragraph>
    <centered line="473">Sayanasikkhāpadaṃ</centered>
    <paragraph line="474" number="64"> Na sayanagatassa agilānassa dhammaṃ desessāmīti sikkhā karaṇīyā.</paragraph>
    <centered line="475">Pallatthikasikkhāpadaṃ</centered>
    <paragraph line="476" number="65"> Na pallatthikāya nisinnassa agilānassa dhammaṃ desessāmīti sikkhā karaṇīyā.</paragraph>
    <centered line="477">Veṭhitasikkhāpadaṃ</centered>
    <paragraph line="478" number="66"> Na veṭhitasīsassa agilānassa dhammaṃ desessāmīti sikkhā karaṇīyā.</paragraph>
    <centered line="479">Oguṇṭhitasikkhāpadaṃ</centered>
    <paragraph line="480" number="67"> Na oguṇṭhitasīsassa agilānassa dhammaṃ desessāmīti sikkhā karaṇīyā.</paragraph>
    <centered line="481">Chamāsikkhāpadaṃ</centered>
    <paragraph line="482" number="68"> Na chamāyaṃ nisīditvā āsane nisinnassa agilānassa dhammaṃ desessāmīti sikkhā karaṇīyā.</paragraph>
    <centered line="483">Nīcāsanasikkhāpadaṃ</centered>
    <paragraph line="484" number="69"> Na nīce āsane nisīditvā ucce āsane nisinnassa agilānassa dhammaṃ desessāmīti sikkhā karaṇīyā.</paragraph>
    <centered line="485">Ṭhitasikkhāpadaṃ</centered>
    <paragraph line="486" number="70"> Na ṭhito nisinnassa agilānassa dhammaṃ desessāmīti sikkhā karaṇīyā.</paragraph>
    <centered line="487">Pacchatogamanasikkhāpadaṃ</centered>
    <paragraph line="488" number="71"> Na <pageBreak edition="Myanmar" number="0.0035" /><pageBreak edition="Vipassana Research Institut" number="0.0038" /> pacchato gacchanto purato gacchantassa agilānassa dhammaṃ desessāmīti sikkhā karaṇīyā.</paragraph>
    <centered line="489">Uppathenagamanasikkhāpadaṃ</centered>
    <paragraph line="490" number="72"> Na uppathena gacchanto pathena gacchantassa agilānassa dhammaṃ desessāmīti sikkhā karaṇīyā.</paragraph>
    <centered line="491">Ṭhitouccārasikkhāpadaṃ</centered>
    <paragraph line="492" number="73"> Na ṭhito agilāno uccāraṃ vā passāvaṃ vā karissāmīti sikkhā karaṇīyā.</paragraph>
    <centered line="493">Hariteuccārasikkhāpadaṃ</centered>
    <paragraph line="494" number="74"> Na harite agilāno uccāraṃ vā passāvaṃ vā kheḷaṃ vā karissāmīti sikkhā karaṇīyā.</paragraph>
    <centered line="495">Udakeuccārasikkhāpadaṃ</centered>
    <paragraph line="496" number="75"> Na udake agilāno uccāraṃ vā passāvaṃ vā kheḷaṃ vā karissāmīti sikkhā karaṇīyā.</paragraph>
    <centered line="497">Pādukavaggo sattamo.</centered>
    <paragraph line="498">Uddiṭṭhā kho āyasmanto sekhiyā dhammā. Tatthāyasmante pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyasmanto, tasmā tuṇhī, evametaṃ dhārayāmīti.</paragraph>
    <centered line="499">Sekhiyā niṭṭhitā.</centered>
    <subhead line="500">Adhikaraṇasamathā</subhead>
    <centered line="501">Ime kho panāyasmanto satta adhikaraṇasamathā</centered>
    <centered line="502">Dhammā uddesaṃ āgacchanti.</centered>
    <paragraph line="503">Uppannuppannānaṃ <pageBreak edition="Vipassana Research Institut" number="0.0039" /> adhikaraṇānaṃ samathāya vūpasamāya sammukhāvinayo dātabbo.</paragraph>
    <paragraph line="504">Sativinayo dātabbo.</paragraph>
    <paragraph line="505">Amūḷhavinayo dātabbo.</paragraph>
    <paragraph line="506">Paṭiññāya <pageBreak edition="Myanmar" number="0.0036" /> kāretabbaṃ.</paragraph>
    <paragraph line="507">Yebhuyyasikā.</paragraph>
    <paragraph line="508">Tassapāpiyasikā.</paragraph>
    <paragraph line="509">Tiṇavatthārakoti.</paragraph>
    <paragraph line="510">Uddiṭṭhā kho āyasmanto satta adhikaraṇasamathā dhammā. Tatthāyasmante, pucchāmi kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyasmanto, tasmā tuṇhī, evametaṃ dhārayāmīti.</paragraph>
    <centered line="511">Adhikaraṇasamathā niṭṭhitā.</centered>
    <paragraph line="512">Uddiṭṭhaṃ kho āyasmanto nidānaṃ,</paragraph>
    <paragraph line="513">Uddiṭṭhā cattāro pārājikā dhammā,</paragraph>
    <paragraph line="514">Uddiṭṭhā terasa saṅghādisesā dhammā,</paragraph>
    <paragraph line="515">Uddiṭṭhā dve aniyatā dhammā,</paragraph>
    <paragraph line="516">Uddiṭṭhā tiṃsa nissaggiyā pācittiyā dhammā,</paragraph>
    <paragraph line="517">Uddiṭṭhā dvenavuti pācittiyā dhammā,</paragraph>
    <paragraph line="518">Uddiṭṭhā cattāro pāṭidesanīyā dhammā,</paragraph>
    <paragraph line="519">Uddiṭṭhā sekhiyā dhammā,</paragraph>
    <paragraph line="520">Uddiṭṭhā satta adhikaraṇasamathā dhammā, ettakaṃ tassa bhagavato suttāgataṃ suttapariyāpannaṃ anvaddhamāsaṃ <pageBreak edition="Vipassana Research Institut" number="0.0040" /> uddesaṃ āgacchati, tattha sabbeheva samaggehi sammodamānehi avivadamānehi sikkhitabbanti.</paragraph>
    <centered line="521">Vitthāruddeso pañcamo.</centered>
    <centered line="522">Bhikkhupātimokkhaṃ niṭṭhitaṃ.</centered>
    <centered line="523"> Namo tassa bhagavato arahato sammāsambuddhassa</centered>
  </content>
</document>