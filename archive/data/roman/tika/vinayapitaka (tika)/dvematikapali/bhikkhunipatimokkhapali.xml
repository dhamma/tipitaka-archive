<?xml version="1.0"?>
<document>
<metadata>
<normativeSource>http://tipitaka.org/romn/cscd/vin04t.nrf1.xml</normativeSource>
<archivePath>roman/tika/vinayapitaka (tika)/dvematikapali/bhikkhunipatimokkhapali.xml</archivePath>
<title>Bhikkhunīpātimokkhapāḷi - Dvemātikāpāḷi - Vinayapiṭaka (ṭīkā) - Tīkā</title>
</metadata>
<body>
<chapter line="1">Bhikkhunīpātimokkhapāḷi</chapter>
<centered line="2">Pubbakaraṇaṃ-4</centered>
<gatha1 line="3">Sammajjanī <pageBreak edition="M" number="0.0037" /><pageBreak edition="V" number="0.0041" />padīpo ca, udakaṃ āsanena ca;</gatha1>
<gathalast line="4">Uposathassa etāni, <bold>‘‘pubbakaraṇa’’</bold>nti vuccati.</gathalast>
<centered line="5">Pubbakiccaṃ-5</centered>
<gatha1 line="6">Chanda, pārisuddhi, utukkhānaṃ, bhikkhunigaṇanā ca ovādo;</gatha1>
<gathalast line="7">Uposathassa etāni, <bold>‘‘pubbakicca’’</bold>nti vuccati.</gathalast>
<centered line="8">Pattakallaaṅgā-4</centered>
<gatha1 line="9">Uposatho, yāvatikā ca bhikkhunī kammappattā;</gatha1>
<gatha1 line="10">Sabhāgāpattiyo ca na vijjanti;</gatha1>
<gathalast line="11">Vajjanīyā ca puggalā tasmiṃ na honti, <bold>‘‘pattakalla’’</bold>nti vuccati.</gathalast>
<paragraph line="12">Pubbakaraṇapubbakiccāni samāpetvā desitāpattikassa samaggassa bhikkhunisaṅghassa anumatiyā pātimokkhaṃ uddisituṃ ārādhanaṃ karoma.</paragraph>
<subhead line="13">Nidānuddeso</subhead>
<paragraph line="14">Suṇātu <pageBreak edition="V" number="0.0042" />me ayye saṅgho, ajjuposatho pannaraso, yadi saṅghassa pattakallaṃ, saṅgho uposathaṃ kareyya, pātimokkhaṃ uddiseyya.</paragraph>
<paragraph line="15">Kiṃ saṅghassa pubbakiccaṃ? Pārisuddhiṃ ayyāyo ārocetha, pātimokkhaṃ uddisissāmi, taṃ sabbāva santā sādhukaṃ suṇoma manasi karoma. Yassā siyā āpatti, sā āvikareyya, asantiyā āpattiyā tuṇhī bhavitabbaṃ, tuṇhībhāvena kho panāyyāyo, ‘‘parisuddhā’’ti vedissāmi. Yathā kho pana paccekapuṭṭhassā veyyākaraṇaṃ hoti, evamevaṃ evarūpāya parisāya yāvatatiyaṃ anusāvitaṃ hoti. Yā pana bhikkhunī yāvatatiyaṃ anusāviyamāne saramānā santiṃ āpattiṃ nāvikareyya, sampajānamusāvādassā hoti. Sampajānamusāvādo kho panāyyāyo, antarāyiko dhammo <pageBreak edition="M" number="0.0038" />vutto bhagavatā, tasmā saramānāya bhikkhuniyā āpannāya visuddhāpekkhāya santī āpatti āvikātabbā, āvikatā hissā phāsu hoti.</paragraph>
<paragraph line="16">Uddiṭṭhaṃ kho, ayyāyo, nidānaṃ. Tatthāyyāyo pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyyāyo, tasmā tuṇhī, evametaṃ dhārayāmīti.</paragraph>
<centered line="17">Nidānaṃ niṭṭhitaṃ.</centered>
<subhead line="18">Pārājikuddeso</subhead>
<centered line="19">Tatrime aṭṭha pārājikā dhammā uddesaṃ āgacchanti.</centered>
<centered line="20">Methunadhammasikkhāpadaṃ</centered>
<paragraph line="21" number="1">Yā pana bhikkhunī chandaso methunaṃ dhammaṃ paṭiseveyya, antamaso tiracchānagatenapi, pārājikā hoti asaṃvāsā.</paragraph>
<centered line="22">Adinnādānasikkhāpadaṃ</centered>
<paragraph line="23" number="2">Yā <pageBreak edition="V" number="0.0043" />pana bhikkhunī gāmā vā araññā vā adinnaṃ theyyasaṅkhātaṃ ādiyeyya, yathārūpe adinnādāne rājāno coraṃ gahetvā haneyyuṃ vā bandheyyuṃ vā pabbājeyyuṃ vā corāsi bālāsi mūḷhāsi thenāsīti, tathārūpaṃ bhikkhunī adinnaṃ ādiyamānā ayampi pārājikā hoti asaṃvāsā.</paragraph>
<centered line="24">Manussaviggahasikkhāpadaṃ</centered>
<paragraph line="25" number="3">Yā pana bhikkhunī sañcicca manussaviggahaṃ jīvitā voropeyya, satthahārakaṃ vāssa pariyeseyya, maraṇavaṇṇaṃ vā saṃvaṇṇeyya, maraṇāya vā samādapeyya ‘‘ambho purisa, kiṃ tuyhiminā pāpakena dujjīvitena, mataṃ te jīvitā seyyo’’ti, iti cittamanā cittasaṅkappā anekapariyāyena maraṇavaṇṇaṃ vā saṃvaṇṇeyya, maraṇāya vā samādapeyya, ayampi pārājikā hoti asaṃvāsā.</paragraph>
<centered line="26">Uttarimanussadhammasikkhāpadaṃ</centered>
<paragraph line="27" number="4">Yā pana bhikkhunī anabhijānaṃ uttarimanussadhammaṃ attupanāyikaṃ alamariyañāṇadassanaṃ samudācareyya ‘‘iti jānāmi, iti passāmī’’ti, tato <pageBreak edition="M" number="0.0039" />aparena samayena samanuggāhīyamānā vā asamanuggāhīyamānā vā āpannā visuddhāpekkhā evaṃ vadeyya ‘‘ajānamevaṃ, ayye, avacaṃ jānāmi, apassaṃ passāmi, tucchaṃ musā vilapi’’nti, aññatra adhimānā, ayampi pārājikā hoti asaṃvāsā.</paragraph>
<centered line="28">Ubbhajāṇumaṇḍalikāsikkhāpadaṃ</centered>
<paragraph line="29" number="5">Yā pana bhikkhunī avassutā avassutassa purisapuggalassa, adhakkhakaṃ ubbhajāṇumaṇḍalaṃ āmasanaṃ vā parāmasanaṃ vā gahaṇaṃ vā chupanaṃ vā paṭipīḷanaṃ vā sādiyeyya, ayampi pārājikā hoti asaṃvāsā ubbhajāṇumaṇḍalikā.</paragraph>
<centered line="30">Vajjappaṭicchādikāsikkhāpadaṃ</centered>
<paragraph line="31" number="6">Yā pana bhikkhunī jānaṃ pārājikaṃ dhammaṃ ajjhāpannaṃ bhikkhuniṃ nevattanā paṭicodeyya, na gaṇassa āroceyya, yadā ca sā ṭhitā vā assa cutā vā nāsitā vā avassaṭā vā, sā pacchā evaṃ vadeyya ‘‘pubbevāhaṃ, ayye, aññāsiṃ etaṃ bhikkhuniṃ ‘evarūpā ca <pageBreak edition="V" number="0.0044" />evarūpā ca sā bhaginī’ti, no ca kho attanā paṭicodessaṃ, na gaṇassa ārocessa’’nti, ayampi pārājikā hoti asaṃvāsā vajjappaṭicchādikā.</paragraph>
<centered line="32">Ukkhittānuvattikāsikkhāpadaṃ</centered>
<paragraph line="33" number="7">Yā pana bhikkhunī samaggena saṅghena ukkhittaṃ bhikkhuṃ dhammena vinayena satthusāsanena anādaraṃ appaṭikāraṃ akatasahāyaṃ tamanuvatteyya, sā bhikkhunī bhikkhunīhi evamassa vacanīyā ‘‘eso kho, ayye, bhikkhu samaggena saṅghena ukkhitto, dhammena vinayena satthusāsanena anādaro appaṭikāro akatasahāyo, māyye, etaṃ bhikkhuṃ anuvattī’’ti, evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya, yāvatatiyaṃ ce samanubhāsiyamānā taṃ paṭinissajjeyya, iccetaṃ kusalaṃ, no ce paṭinissajjeyya, ayampi pārājikā hoti asaṃvāsā ukkhittānuvattikā.</paragraph>
<centered line="34">Aṭṭhavatthukāsikkhāpadaṃ</centered>
<paragraph line="35" number="8">Yā <pageBreak edition="M" number="0.0040" />pana bhikkhunī avassutā avassutassa purisapuggalassa hatthaggahaṇaṃ vā sādiyeyya, saṅghāṭikaṇṇaggahaṇaṃ vā sādiyeyya, santiṭṭheyya vā, sallapeyya vā, saṅketaṃ vā gaccheyya, purisassa vā abbhāgamanaṃ sādiyeyya, channaṃ vā anupaviseyya, kāyaṃ vā tadatthāya upasaṃhareyya etassa asaddhammassa paṭisevanatthāya, ayampi pārājikā hoti asaṃvāsā aṭṭhavatthukā.</paragraph>
<paragraph line="36">Uddiṭṭhā kho, ayyāyo, aṭṭha pārājikā dhammā. Yesaṃ bhikkhunī aññataraṃ vā aññataraṃ vā āpajjitvā na labhati bhikkhunīhi saddhiṃ saṃvāsaṃ yathā pure, tathā pacchā, pārājikā hoti asaṃvāsā. Tatthāyyāyo, pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyyāyo, tasmā tuṇhī, evametaṃ dhārayāmīti.</paragraph>
<centered line="37">Pārājikaṃ niṭṭhitaṃ.</centered>
<subhead line="38">Saṅghādisesuddeso</subhead>
<centered line="39">Ime kho panāyyāyo sattarasa saṅghādisesā</centered>
<centered line="40">Dhammā uddesaṃ āgacchanti.</centered>
<centered line="41">Ussayavādikāsikkhāpadaṃ</centered>
<paragraph line="42" number="1">Yā <pageBreak edition="V" number="0.0045" />pana bhikkhunī ussayavādikā vihareyya gahapatinā vā gahapatiputtena vā dāsena vā kammakārena vā antamaso samaṇaparibbājakenāpi, ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="43">Corīvuṭṭhāpikāsikkhāpadaṃ</centered>
<paragraph line="44" number="2">Yā pana bhikkhunī jānaṃ coriṃ vajjhaṃ viditaṃ anapaloketvā rājānaṃ vā saṅghaṃ vā gaṇaṃ vā pūgaṃ vā seṇiṃ vā, aññatra kappā vuṭṭhāpeyya, ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="45">Ekagāmantaragamanasikkhāpadaṃ</centered>
<paragraph line="46" number="3">Yā <pageBreak edition="M" number="0.0041" />pana bhikkhunī ekā vā gāmantaraṃ gaccheyya, ekā vā nadīpāraṃ gaccheyya, ekā vā rattiṃ vippavaseyya, ekā vā gaṇamhā ohiyeyya, ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="47">Ukkhittakaosāraṇasikkhāpadaṃ</centered>
<paragraph line="48" number="4">Yā pana bhikkhunī samaggena saṅghena ukkhittaṃ bhikkhuniṃ dhammena vinayena satthusāsanena anapaloketvā kārakasaṅghaṃ, anaññāya gaṇassa chandaṃ osāreyya, ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="49">Bhojanapaṭiggahaṇapaṭhamasikkhāpadaṃ</centered>
<paragraph line="50" number="5">Yā pana bhikkhunī avassutā avassutassa purisapuggalassa hatthato khādanīyaṃ vā, bhojanīyaṃ vā sahatthā paṭiggahetvā khādeyya vā bhuñjeyya vā, ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="51">Bhojanapaṭiggahaṇadutiyasikkhāpadaṃ</centered>
<paragraph line="52" number="6">Yā <pageBreak edition="V" number="0.0046" />pana bhikkhunī evaṃ vadeyya ‘‘kiṃ te, ayye, eso purisapuggalo karissati avassuto vā anavassuto vā, yato tvaṃ anavassutā, iṅgha, ayye, yaṃ te eso purisapuggalo deti khādanīyaṃ vā bhojanīyaṃ vā, taṃ tvaṃ sahatthā paṭiggahetvā khāda vā bhuñja vā’’ti, ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="53">Sañcarittasikkhāpadaṃ</centered>
<paragraph line="54" number="7">Yā pana bhikkhunī sañcarittaṃ samāpajjeyya itthiyā vā purisamatiṃ, purisassa vā itthimatiṃ, jāyattane vā jārattane vā antamaso taṅkhaṇikāyapi, ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="55">Duṭṭhadosasikkhāpadaṃ</centered>
<paragraph line="56" number="8">Yā pana bhikkhunī bhikkhuniṃ duṭṭhā dosā appatītā amūlakena pārājikena dhammena anuddhaṃseyya ‘‘appeva nāma naṃ imamhā brahmacariyā cāveyya’’nti, tato aparena samayena samanuggāhīyamānā vā asa manuggāhīyamānā vā amūlakañceva taṃ adhikaraṇaṃ hoti, bhikkhunī ca dosaṃ <pageBreak edition="M" number="0.0042" />patiṭṭhāti, ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="57">Aññabhāgiyasikkhāpadaṃ</centered>
<paragraph line="58" number="9">Yā pana bhikkhunī bhikkhuniṃ duṭṭhā dosā appatītā aññabhāgiyassa adhikaraṇassa kiñcidesaṃ lesamattaṃ upādāya pārājikena dhammena anuddhaṃseyya ‘‘appeva nāma naṃ imamhā brahmacariyā cāveyya’’nti, tato aparena samayena samanuggāhīyamānā vā asamanuggāhīyamānā vā aññabhāgiyañceva taṃ adhikaraṇaṃ hoti. Kocideso lesamatto upādinno, bhikkhunī ca dosaṃ patiṭṭhāti, ayampi bhikkhunī paṭhamāpattikaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="59">Sikkhaṃpaccācikkhaṇasikkhāpadaṃ</centered>
<paragraph line="60" number="10">Yā pana bhikkhunī kupitā anattamanā evaṃ vadeyya ‘‘buddhaṃ paccācikkhāmi dhammaṃ paccācikkhāmi, saṅghaṃ paccācikkhāmi, sikkhaṃ paccācikkhāmi, kinnumāva samaṇiyo yā samaṇiyo sakyadhītaro, santaññāpi samaṇiyo lajjiniyo kukkuccikā sikkhākāmā, tāsāhaṃ <pageBreak edition="V" number="0.0047" />santike brahmacariyaṃ carissāmī’’ti. Sā bhikkhunī bhikkhunīhi evamassa vacanīyā ‘‘māyye kupitā anattamanā evaṃ avaca ‘buddhaṃ paccācikkhāmi, dhammaṃ paccācikkhāmi, saṅghaṃ paccācikkhāmi, sikkhaṃ paccācikkhāmi, kinnumāva samaṇiyo yā samaṇiyo sakyadhītaro, santaññāpi samaṇiyo lajjiniyo kukkuccikā sikkhākāmā, tāsāhaṃ santike brahmacariyaṃ carissāmī’ti, abhiramāyye, svākkhāto dhammo, cara brahmacariyaṃ sammā dukkhassa antakiriyāyā’’ti, evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya, yāvatatiyañce samanubhāsiyamānā taṃ paṭinissajjeyya, iccetaṃ kusalaṃ, no ce paṭinissajjeyya, ayampi bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="61">Adhikaraṇakupitasikkhāpadaṃ</centered>
<paragraph line="62" number="11">Yā pana bhikkhunī kismiñcideva adhikaraṇe paccākatā kupitā anattamanā evaṃ vadeyya ‘‘chandagāminiyo ca bhikkhuniyo, dosagāminiyo ca bhikkhuniyo, mohagāminiyo ca bhikkhuniyo, bhayagāminiyo ca bhikkhuniyo’’ti, sā bhikkhunī bhikkhunīhi evamassa vacanīyā ‘‘māyye, kismiñcideva adhikaraṇe paccākatā kupitā anattamanā evaṃ avaca ‘chandagāminiyo <pageBreak edition="M" number="0.0043" />ca bhikkhuniyo, dosagāminiyo ca bhikkhuniyo, mohagāminiyo ca bhikkhuniyo, bhayagāminiyo ca bhikkhuniyo’ti, ayyā kho chandāpi gaccheyya, dosāpi gaccheyya, mohāpi gaccheyya, bhayāpi gaccheyyā’’ti. Evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya, yāvatatiyañce samanubhāsiyamānā taṃ paṭinissajjeyya, iccetaṃ kusalaṃ, no ce paṭinissajjeyya, ayampi bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="63">Pāpasamācārapaṭhamasikkhāpadaṃ</centered>
<paragraph line="64" number="12">Bhikkhuniyo paneva saṃsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā, tā bhikkhuniyo bhikkhunīhi evamassu vacanīyā ‘‘bhaginiyo kho saṃsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā, viviccathāyye, vivekaññeva bhaginīnaṃ saṅgho vaṇṇetī’’ti, evañca tā bhikkhuniyo bhikkhunīhi vuccamānā tatheva paggaṇheyyuṃ, tā bhikkhuniyo bhikkhunīhi yāvatatiyaṃ samanubhāsitabbā tassa paṭinissaggāya, yāvatatiyañce <pageBreak edition="V" number="0.0048" />samanubhāsiyamānā taṃ paṭinissajjeyyuṃ, iccetaṃ kusalaṃ, no ce paṭinissajjeyyuṃ, imāpi bhikkhuniyo yāvatatiyakaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="65">Pāpasamācāradutiyasikkhāpadaṃ</centered>
<paragraph line="66" number="13">Yā pana bhikkhunī evaṃ vadeyya ‘‘saṃsaṭṭhāva, ayye, tumhe viharatha, mā tumhe nānā viharittha, santi saṅghe aññāpi bhikkhuniyo evācārā evaṃsaddā evaṃsilokā bhikkhunisaṅghassa vihesikā aññamaññissā vajjappaṭicchādikā, tā saṅgho na kiñci āha tumhaññeva saṅgho uññāya paribhavena akkhantiyā vebhassiyā dubbalyā evamāha – ‘bhaginiyo kho saṃsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā, viviccathāyye, vivekaññeva bhaginīnaṃ saṅgho vaṇṇetī’’’ti, sā bhikkhunī bhikkhunīhi evamassa vacanīyā ‘‘māyye, evaṃ avaca, saṃsaṭṭhāva ayye tumhe viharatha, mā tumhe nānā viharittha, santi saṅghe aññāpi bhikkhuniyo evācārā evaṃsaddā evaṃsilokā bhikkhunisaṅghassa vihesikā aññamaññissā vajjappaṭicchādikā, tā <pageBreak edition="M" number="0.0044" />saṅgho na kiñci āha, tumhaññeva saṅgho uññāya paribhavena akkhantiyā vebhassiyā dubbalyā evamāha – ‘bhaginiyo kho saṃsaṭṭhā viharanti pāpācārā pāpasaddā pāpasilokā bhikkhunisaṅghassa vihesikā aññamaññissā vajjappaṭicchādikā, viviccathāyye, vivekaññeva bhaginīnaṃ saṅgho vaṇṇetī’’’ti, evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya, yāvatatiyañce samanubhāsiyamānā taṃ paṭinissajjeyya, iccetaṃ kusalaṃ, no ce paṭinissajjeyya, ayampi bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="67">Saṅghabhedakasikkhāpadaṃ</centered>
<paragraph line="68" number="14">Yā pana bhikkhunī samaggassa saṅghassa bhedāya parakkameyya, bhedanasaṃvattanikaṃ vā adhikaraṇaṃ samādāya paggayha tiṭṭheyya, sā bhikkhunī bhikkhunīhi evamassa vacanīyā ‘‘māyyā, samaggassa saṅghassa bhedāya parakkami, bhedanasaṃvattanikaṃ vā adhikaraṇaṃ samādāya paggayha aṭṭhāsi, sametāyyā, saṅghena, samaggo hi saṅgho sammodamāno avivadamāno ekuddeso phāsu viharatī’’ti. Evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya, yāvatatiyañce samanubhāsiyamānā <pageBreak edition="V" number="0.0049" />taṃ paṭinissajjeyya, iccetaṃ kusalaṃ. No ce paṭinissajjeyya, ayampi bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="69">Bhedānuvattakasikkhāpadaṃ</centered>
<paragraph line="70" number="15">Tassāyeva kho pana bhikkhuniyā bhikkhuniyo honti anuvattikā vaggavādikā ekā vā dve vā tisso vā, tā evaṃ vadeyyuṃ ‘‘māyyāyo, etaṃ bhikkhuniṃ kiñci avacuttha dhammavādinī cesā bhikkhunī, vinayavādinī cesā bhikkhunī, amhākañcesā bhikkhunī chandañca ruciñca ādāya voharati, jānāti, no bhāsati, amhākampetaṃ khamatī’’ti, tā bhikkhuniyo bhikkhunīhi evamassu vacanīyā ‘‘māyyāyo, evaṃ avacuttha, na cesā bhikkhunī dhammavādinī, na cesā bhikkhunī vinayavādinī, māyyānampi saṅghabhedo ruccittha, sametāyyānaṃ saṅghena, samaggo hi saṅgho sammodamāno avivadamāno ekuddeso phāsu viharatī’’ti, evañca tā bhikkhuniyo bhikkhunīhi vuccamānā tatheva paggaṇheyyuṃ, tā bhikkhuniyo bhikkhunīhi <pageBreak edition="M" number="0.0045" />yāvatatiyaṃ samanubhāsitabbā tassa paṭinissaggāya, yāvatatiyañce samanubhāsiyamānā taṃ paṭinissajjeyyuṃ. Iccetaṃ kusalaṃ. No ce paṭinissajjeyyuṃ, imāpi bhikkhuniyo yāvatatiyakaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="71">Dubbacasikkhāpadaṃ</centered>
<paragraph line="72" number="16">Bhikkhunī paneva dubbacajātikā hoti uddesapariyāpannesu sikkhāpadesu bhikkhunīhi sahadhammikaṃ vuccamānā attānaṃ avacanīyaṃ karoti ‘‘mā maṃ ayyāyo kiñci avacuttha kalyāṇaṃ vā pāpakaṃ vā, ahampāyyāyo, na kiñci vakkhāmi kalyāṇaṃ vā pāpakaṃ vā, viramathāyyāyo, mama vacanāyā’’ti, sā bhikkhunī bhikkhunīhi evamassa vacanīyā ‘‘māyyā, attānaṃ avacanīyaṃ akāsi, vacanīyameva, ayyā, attānaṃ karotu, ayyāpi bhikkhuniyo vadatu sahadhammena, bhikkhuniyopi ayyaṃ vakkhanti sahadhammena, evaṃ saṃvaddhā hi tassa bhagavato parisā yadidaṃ aññamaññavacanena aññamaññavuṭṭhāpanenā’’ti. Evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya, yāvatatiyañce samanubhāsiyamānā taṃ paṭinissajjeyya, iccetaṃ kusalaṃ. No ce paṭinissajjeyya, ayampi bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="73">Kuladūsakasikkhāpadaṃ</centered>
<paragraph line="74" number="17">Bhikkhunī <pageBreak edition="V" number="0.0050" />paneva aññataraṃ gāmaṃ vā nigamaṃ vā upanissāya viharati kuladūsikā pāpasamācārā, tassā kho pāpakā samācārā dissanti ceva suyyanti ca, kulāni ca tāya duṭṭhāni dissanti ceva suyyanti ca, sā bhikkhunī bhikkhunīhi evamassa vacanīyā ‘‘ayyā, kho kuladūsikā pāpasamācārā, ayyāya kho pāpakā samācārā dissanti ceva suyyanti ca, kulāni cāyyāya, duṭṭhāni dissanti ceva suyyanti ca, pakkamatāyyā imamhā āvāsā, alaṃ te idha vāsenā’’ti. Evañca sā bhikkhunī bhikkhunīhi vuccamānā tā bhikkhuniyo evaṃ vadeyya ‘‘chandagāminiyo ca bhikkhuniyo, dosagāminiyo ca bhikkhuniyo, mohagāminiyo ca bhikkhuniyo, bhayagāminiyo ca bhikkhuniyo, tādisikāya āpattiyā ekaccaṃ pabbājenti ekaccaṃ na pabbājentī’’ti, sā bhikkhunī bhikkhunīhi evamassa vacanīyā ‘‘māyyā, evaṃ avaca, na ca bhikkhuniyo chandagāminiyo, na ca bhikkhuniyo dosagāminiyo <pageBreak edition="M" number="0.0046" />, na ca bhikkhuniyo mohagāminiyo, na ca bhikkhuniyo bhayagāminiyo, ayyā kho kuladūsikā pāpasamācārā, ayyāya kho pāpakā samācārā dissanti ceva suyyanti ca, kulāni cāyyāya duṭṭhāni dissanti ceva suyyanti ca, pakkamatāyyā, imamhā āvāsā alaṃ te idha vāsenā’’ti. Evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya, yāvatatiyañce samanubhāsiyamānā taṃ paṭinissajjeyya, iccetaṃ kusalaṃ. No ce paṭinissajjeyya, ayampi bhikkhunī yāvatatiyakaṃ dhammaṃ āpannā nissāraṇīyaṃ saṅghādisesaṃ.</paragraph>
<centered line="75">Uddiṭṭhā kho ayyāyo sattarasa saṅghādisesā dhammā nava paṭhamāpattikā, aṭṭha yāvatatiyakā,</centered>
<paragraph line="76">Yesaṃ bhikkhunī aññataraṃ vā aññataraṃ vā āpajjati, tāya bhikkhuniyā ubhatosaṅghe pakkhamānattaṃ caritabbaṃ. Ciṇṇamānattā bhikkhunī yattha siyā vīsatigaṇo bhikkhunisaṅgho, tattha sā bhikkhunī abbhetabbā. Ekāyapi ce ūno vīsatigaṇo bhikkhunisaṅgho taṃ bhikkhuniṃ abbheyya, sā ca bhikkhunī anabbhitā, tā ca bhikkhuniyo gārayhā, ayaṃ tattha sāmīci. Tatthāyyāyo pucchāmi, kaccittha parisuddhā, dutiyampi, pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyyāyo, tasmā tuṇhī, evametaṃ dhārayāmīti.</paragraph>
<centered line="77">Saṅghādiseso niṭṭhito.</centered>
<subhead line="78">Nissaggiya pācittiyā</subhead>
<centered line="79">Ime kho panāyyāyo tiṃsa nissaggiyā pācittiyā</centered>
<centered line="80">Dhammā uddesaṃ āgacchanti.</centered>
<centered line="81">Pattasannicayasikkhāpadaṃ</centered>
<paragraph line="82" number="1">Yā <pageBreak edition="V" number="0.0051" />pana bhikkhunī pattasannicayaṃ kareyya, nissaggiyaṃ pācittiyaṃ.</paragraph>
<centered line="83">Akālacīvarabhājanasikkhāpadaṃ</centered>
<paragraph line="84" number="2">Yā pana bhikkhunī akālacīvaraṃ ‘‘kālacīvara’’nti adhiṭṭhahitvā bhājāpeyya, nissaggiyaṃ pācittiyaṃ.</paragraph>
<centered line="85">Cīvaraparivattanasikkhāpadaṃ</centered>
<paragraph line="86" number="3">Yā <pageBreak edition="M" number="0.0047" />pana bhikkhunī bhikkhuniyā saddhiṃ cīvaraṃ parivattetvā sā pacchā evaṃ vadeyya ‘‘handāyye, tuyhaṃ cīvaraṃ, āhara metaṃ cīvaraṃ, yaṃ tuyhaṃ tuyhamevetaṃ, yaṃ mayhaṃ mayhamevetaṃ, āhara metaṃ cīvaraṃ, sakaṃ paccāharā’’ti acchindeyya vā acchindāpeyya vā, nissaggiyaṃ pācittiyaṃ.</paragraph>
<centered line="87">Aññaviññāpanasikkhāpadaṃ</centered>
<paragraph line="88" number="4">Yā pana bhikkhunī aññaṃ viññāpetvā aññaṃ viññāpeyya, nissaggiyaṃ pācittiyaṃ.</paragraph>
<centered line="89">Aññacetāpana sikkhāpadaṃ</centered>
<paragraph line="90" number="5">Yā pana bhikkhunī aññaṃ cetāpetvā aññaṃ cetāpeyya, nissaggiyaṃ pācittiyaṃ.</paragraph>
<centered line="91">Paṭhamasaṅghikacetāpanasikkhāpadaṃ</centered>
<paragraph line="92" number="6">Yā pana bhikkhunī aññadatthikena parikkhārena aññuddisikena saṅghikena aññaṃ cetāpeyya, nissaggiyaṃ pācittiyaṃ.</paragraph>
<centered line="93">Dutiyasaṅghikacetāpanasikkhāpadaṃ</centered>
<paragraph line="94" number="7">Yā <pageBreak edition="V" number="0.0052" />pana bhikkhunī aññadatthikena parikkhārena aññuddisikena saṅghikena saññācikena aññaṃ cetāpeyya, nissaggiyaṃ pācittiyaṃ.</paragraph>
<centered line="95">Paṭhamagaṇikacetāpanasikkhāpadaṃ</centered>
<paragraph line="96" number="8">Yā pana bhikkhunī aññadatthikena parikkhārena aññuddisikena mahājanikena aññaṃ cetāpeyya, nissaggiyaṃ pācittiyaṃ.</paragraph>
<centered line="97">Dutiyagaṇikacetāpanasikkhāpadaṃ</centered>
<paragraph line="98" number="9">Yā pana bhikkhunī aññadatthikena parikkhārena aññuddisikena mahājanikena saññācikena aññaṃ cetāpeyya, nissaggiyaṃ pācittiyaṃ.</paragraph>
<centered line="99">Puggalikacetāpanasikkhāpadaṃ</centered>
<paragraph line="100" number="10">Yā pana bhikkhunī aññadatthikena parikkhārena aññuddisikena puggalikena saññācikena aññaṃ cetāpeyya, nissaggiyaṃ pācittiyaṃ.</paragraph>
<centered line="101">Pattavaggo paṭhamo.</centered>
<centered line="102">Garupāvuraṇasikkhāpadaṃ</centered>
<paragraph line="103" number="11">Garupāvuraṇaṃ <pageBreak edition="M" number="0.0048" />pana bhikkhuniyā cetāpentiyā catukkaṃsaparamaṃ cetāpetabbaṃ. Tato ce uttari cetāpeyya, nissaggiyaṃ pācittiyaṃ.</paragraph>
<centered line="104">Lahupāvuraṇasikkhāpadaṃ</centered>
<paragraph line="105" number="12">Lahupāvuraṇaṃ pana bhikkhuniyā cetāpentiyā aḍḍhateyyakaṃsaparamaṃ cetāpetabbaṃ. Tato ce uttari cetāpeyya, nissaggiyaṃ pācittiyaṃ.</paragraph>
<centered line="106">Kathinasikkhāpadaṃ</centered>
<paragraph line="107" number="13">Niṭṭhitacīvarasmiṃ bhikkhuniyā ubbhatasmiṃ kathine dasāhaparamaṃ atirekacīvaraṃ dhāretabbaṃ. Taṃ atikkāmentiyā, nissaggiyaṃ pācittiyaṃ.</paragraph>
<centered line="108">Udositasikkhāpadaṃ</centered>
<paragraph line="109" number="14">Niṭṭhitacīvarasmiṃ <pageBreak edition="V" number="0.0053" />bhikkhuniyā ubbhatasmiṃ kathine ekarattampi ce bhikkhunī ticīvarena vippavaseyya, aññatra bhikkhunisammutiyā nissaggiyaṃ pācittiyaṃ.</paragraph>
<centered line="110">Akālacīvarasikkhāpadaṃ</centered>
<paragraph line="111" number="15">Niṭṭhitacīvarasmiṃ bhikkhuniyā ubbhatasmiṃ kathine bhikkhuniyā paneva akālacīvaraṃ uppajjeyya, ākaṅkhamānāya bhikkhuniyā paṭiggahetabbaṃ, paṭiggahetvā khippameva kāretabbaṃ, no cassa pāripūri, māsaparamaṃ tāya bhikkhuniyā taṃ cīvaraṃ nikkhipitabbaṃ ūnassa pāripūriyā satiyā paccāsāya. Tato ce uttari nikkhipeyya satiyāpi paccāsāya, nissaggiyaṃ pācittiyaṃ.</paragraph>
<centered line="112">Aññātakaviññattisikkhāpadaṃ</centered>
<paragraph line="113" number="16">Yā pana bhikkhunī aññātakaṃ gahapatiṃ vā gahapatāniṃ vā cīvaraṃ viññāpeyya aññatra samayā, nissaggiyaṃ pācittiyaṃ. Tatthāyaṃ samayo acchinnacīvarā vā hoti bhikkhunī, naṭṭhacīvarā vā, ayaṃ tattha samayo.</paragraph>
<centered line="114">Tatuttarisikkhāpadaṃ</centered>
<paragraph line="115" number="17">Tañce aññātako gahapati vā gahapatānī vā bahūhi cīvarehi abhihaṭṭhuṃ pavāreyya, santaruttaraparamaṃ tāya bhikkhuniyā tato cīvaraṃ sāditabbaṃ. Tato ce uttari sādiyeyya, nissaggiyaṃ pācittiyaṃ.</paragraph>
<centered line="116">Paṭhamaupakkhaṭasikkhāpadaṃ</centered>
<paragraph line="117" number="18">Bhikkhuniṃ <pageBreak edition="M" number="0.0049" />paneva uddissa aññātakassa gahapatissa vā gahapatāniyā vā cīvaracetāpannaṃ upakkhaṭaṃ hoti ‘‘iminā cīvaracetāpannena cīvaraṃ cetāpetvā itthannāmaṃ bhikkhuniṃ cīvarena acchādessāmī’’ti. Tatra cesā bhikkhunī pubbe appavāritā upasaṅkamitvā cīvare vikappaṃ āpajjeyya ‘‘sādhu vata, maṃ āyasmā iminā cīvaracetāpannena evarūpaṃ vā evarūpaṃ vā cīvaraṃ cetāpetvā acchādehī’’ti kalyāṇakamyataṃ upādāya, nissaggiyaṃ pācittiyaṃ.</paragraph>
<centered line="118">Dutiyaupakkhaṭasikkhāpadaṃ</centered>
<paragraph line="119" number="19">Bhikkhuniṃ <pageBreak edition="V" number="0.0054" />paneva uddissa ubhinnaṃ aññātakānaṃ gahapatīnaṃ vā gahapatānīnaṃ vā paccekacīvaracetāpannāni upakkhaṭāni honti ‘‘imehi mayaṃ paccekacīvaracetāpannehi paccekacīvarāni cetāpetvā itthannāmaṃ bhikkhuniṃ cīvarehi acchādessāmā’’ti. Tatra cesā bhikkhūnī pubbe appavāritā upasaṅkamitvā cīvare vikappaṃ āpajjeyya ‘‘sādhu vata maṃ āyasmanto imehi paccekacīvaracetāpannehi evarūpaṃ vā evarūpaṃ vā cīvaraṃ cetāpetvā acchādetha ubhova santā ekenā’’ti kalyāṇakamyataṃ upādāya, nissaggiyaṃ pācittiyaṃ.</paragraph>
<centered line="120">Rājasikkhāpadaṃ</centered>
<paragraph line="121" number="20">Bhikkhuniṃ paneva uddissa rājā vā rājabhoggo vā brāhmaṇo vā gahapatiko vā dūtena cīvaracetāpannaṃ pahiṇeyya ‘‘iminā cīvaracetāpannena cīvaraṃ cetāpetvā itthannāmaṃ bhikkhuniṃ cīvarena acchādehī’’ti. So ce dūto taṃ bhikkhuniṃ upasaṅkamitvā evaṃ vadeyya ‘‘idaṃ kho, ayye, ayyaṃ uddissa cīvaracetāpannaṃ ābhataṃ, paṭiggaṇhātāyyā cīvaracetāpanna’’nti. Tāya bhikkhuniyā so dūto evamassa vacanīyo ‘‘na kho mayaṃ, āvuso, cīvaracetāpannaṃ paṭiggaṇhāma, cīvarañca kho mayaṃ paṭiggaṇhāma kālena kappiya’’nti. So ce dūto taṃ bhikkhuniṃ evaṃ vadeyya ‘‘atthi panāyyāya, koci veyyāvaccakaro’’ti, cīvaratthikāya, bhikkhave, bhikkhuniyā veyyāvaccakaro niddisitabbo ārāmiko vā upāsako vā ‘‘eso kho, āvuso, bhikkhunīnaṃ veyyāvaccakaro’’ti. So ce dūto taṃ veyyāvaccakaraṃ saññāpetvā taṃ bhikkhuniṃ upasaṅkamitvā evaṃ vadeyya ‘‘yaṃ kho, ayye, ayyā veyyāvaccakaraṃ niddisi, saññatto so mayā, upasaṅkamatāyyā <pageBreak edition="M" number="0.0050" />kālena, cīvarena taṃ acchādessatī’’ti. Cīvaratthikāya, bhikkhave, bhikkhuniyā veyyāvaccakaro upasaṅkamitvā dvattikkhattuṃ codetabbo sāretabbo ‘‘attho me, āvuso, cīvarenā’’ti, dvattikkhattuṃ codayamānā sārayamānā taṃ cīvaraṃ abhinipphādeyya, iccetaṃ kusalaṃ, no ce abhinipphādeyya, catukkhattuṃ pañcakkhattuṃ chakkhattuparamaṃ tuṇhībhūtāya uddissa ṭhātabbaṃ, catukkhattuṃ pañcakkhattuṃ chakkhattuparamaṃ tuṇhībhūtā uddissa tiṭṭhamānā taṃ cīvaraṃ abhinipphādeyya, iccetaṃ kusalaṃ. Tato ce uttari vāyamamānā taṃ cīvaraṃ abhinipphādeyya, nissaggiyaṃ pācittiyaṃ. No ce abhinipphādeyya, yatassā cīvaracetāpannaṃ ābhataṃ, tattha sāmaṃ vā gantabbaṃ, dūto vā pāhetabbo ‘‘yaṃ kho tumhe āyasmanto bhikkhuniṃ uddissa cīvaracetāpannaṃ <pageBreak edition="V" number="0.0055" />pahiṇittha, na taṃ tassā bhikkhuniyā kiñci atthaṃ anubhoti, yuñjantāyasmanto sakaṃ, mā vo sakaṃ vinassā’’ti, ayaṃ tattha sāmīci.</paragraph>
<centered line="122">Cīvaravaggo dutiyo.</centered>
<centered line="123">Rūpiyasikkhāpadaṃ</centered>
<paragraph line="124" number="21">Yā pana bhikkhunī jātarūparajataṃ uggaṇheyya vā uggaṇhāpeyya vā upanikkhittaṃ vā sādiyeyya, nissaggiyaṃ pācittiyaṃ.</paragraph>
<centered line="125">Rūpiyasaṃvohārasikkhāpadaṃ</centered>
<paragraph line="126" number="22">Yā pana bhikkhunī nānappakārakaṃ rūpiyasaṃvohāraṃ samāpajjeyya, nissaggiyaṃ pācittiyaṃ.</paragraph>
<centered line="127">Kayavikkayasikkhāpadaṃ</centered>
<paragraph line="128" number="23">Yā pana bhikkhunī nānappakārakaṃ kayavikkayaṃ samāpajjeyya, nissaggiyaṃ pācittiyaṃ.</paragraph>
<centered line="129">Ūnapañcabandhanasikkhāpadaṃ</centered>
<paragraph line="130" number="24">Yā pana bhikkhunī ūnapañcabandhanena pattena aññaṃ navaṃ pattaṃ cetāpeyya, nissaggiyaṃ pācittiyaṃ. Tāya bhikkhuniyā so patto bhikkhuniparisāya nissajjitabbo, yo ca tassā bhikkhuniparisāya pattapariyanto, so tassā bhikkhuniyā padātabbo ‘‘ayaṃ te bhikkhuni patto yāvabhedanāya dhāretabbo’’ti, ayaṃ tattha sāmīci.</paragraph>
<centered line="131">Bhesajjasikkhāpadaṃ</centered>
<paragraph line="132" number="25">Yāni <pageBreak edition="M" number="0.0051" />kho pana tāni gilānānaṃ bhikkhunīnaṃ paṭisāyanīyāni bhesajjāni, seyyathidaṃ – sappi navanītaṃ telaṃ madhu phāṇitaṃ, tāni paṭiggahetvā sattāhaparamaṃ sannidhikārakaṃ paribhuñjitabbāni. Taṃ atikkāmentiyā, nissaggiyaṃ pācittiyaṃ.</paragraph>
<centered line="133">Cīvaraacchindanasikkhāpadaṃ</centered>
<paragraph line="134" number="26">Yā pana bhikkhunī bhikkhuniyā sāmaṃ cīvaraṃ datvā kupitā anattamanā acchindeyya vā acchindāpeyya vā, nissaggiyaṃ pācittiyaṃ.</paragraph>
<centered line="135">Suttaviññattisikkhāpadaṃ</centered>
<paragraph line="136" number="27">Yā <pageBreak edition="V" number="0.0056" />pana bhikkhunī sāmaṃ suttaṃ viññāpetvā tantavāyehi cīvaraṃ vāyāpeyya, nissaggiyaṃ pācittiyaṃ.</paragraph>
<centered line="137">Mahāpesakārasikkhāpadaṃ</centered>
<paragraph line="138" number="28">Bhikkhuniṃ paneva uddissa aññātako gahapati vā gahapatānī vā tantavāyehi cīvaraṃ vāyāpeyya, tatra cesā bhikkhunī pubbe appavāritā tantavāye upasaṅkamitvā cīvare vikappaṃ āpajjeyya ‘‘idaṃ kho āvuso cīvaraṃ maṃ uddissa viyyati, āyatañca karotha, vitthatañca appitañca suvītañca suppavāyitañca suvilekhitañca suvitacchitañca karotha, appeva nāma mayampi āyasmantānaṃ kiñcimattaṃ anupadajjeyyāmā’’ti, evañca sā bhikkhunī vatvā kiñcimattaṃ anupadajjeyya antamaso piṇḍapātamattampi, nissaggiyaṃ pācittiyaṃ.</paragraph>
<centered line="139">Accekacīvarasikkhāpadaṃ</centered>
<paragraph line="140" number="29">Dasāhānāgataṃ kattikatemāsikapuṇṇamaṃ bhikkhuniyā paneva accekacīvaraṃ uppajjeyya, accekaṃ maññamānāya bhikkhuniyā paṭiggahetabbaṃ, paṭiggahetvā yāva cīvarakālasamayaṃ nikkhipitabbaṃ. Tato ce uttari nikkhipeyya, nissaggiyaṃ pācittiyaṃ.</paragraph>
<centered line="141">Pariṇatasikkhāpadaṃ</centered>
<paragraph line="142" number="30">Yā pana bhikkhunī jānaṃ saṅghikaṃ lābhaṃ pariṇataṃ attano pariṇāmeyya, nissaggiyaṃ pācittiyaṃ.</paragraph>
<centered line="143">Pattavaggo tatiyo.</centered>
<paragraph line="144">Uddiṭṭhā <pageBreak edition="M" number="0.0052" />kho, ayyāyo, tiṃsa nissaggiyā pācittiyā dhammā. Tatthāyyāyo, pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyyāyo, tasmā tuṇhī, evametaṃ dhārayāmīti.</paragraph>
<centered line="145">Nissaggiyapācittiyā niṭṭhitā.</centered>
<subhead line="146">Suddhapācittiyā</subhead>
<centered line="147">Ime kho panāyyāyo, chasaṭṭhisatā pācittiyā</centered>
<centered line="148">Dhammā uddesaṃ āgacchanti.</centered>
<centered line="149">Lasuṇasikkhāpadaṃ</centered>
<paragraph line="150" number="1">Yā <pageBreak edition="V" number="0.0057" />pana bhikkhunī lasuṇaṃ khādeyya pācittiyaṃ.</paragraph>
<centered line="151">Sambādhalomasikkhāpadaṃ</centered>
<paragraph line="152" number="2">Yā pana bhikkhunī sambādhe lomaṃ saṃharāpeyya, pācittiyaṃ.</paragraph>
<centered line="153">Talaghātakasikkhāpadaṃ</centered>
<paragraph line="154" number="3">Talaghātake pācittiyaṃ.</paragraph>
<centered line="155">Jatumaṭṭhakasikkhāpadaṃ</centered>
<paragraph line="156" number="4">Jatumaṭṭhake pācittiyaṃ.</paragraph>
<centered line="157">Udakasuddhikasikkhāpadaṃ</centered>
<paragraph line="158" number="5">Udakasuddhikaṃ pana bhikkhuniyā ādiyamānāya dvaṅgulapabbaparamaṃ ādātabbaṃ. Taṃ atikkāmentiyā pācittiyaṃ.</paragraph>
<centered line="159">Upatiṭṭhanasikkhāpadaṃ</centered>
<paragraph line="160" number="6">Yā pana bhikkhunī bhikkhussa bhuñjantassa pānīyena vā vidhūpanena vā upatiṭṭheyya, pācittiyaṃ.</paragraph>
<centered line="161">Āmakadhaññasikkhāpadaṃ</centered>
<paragraph line="162" number="7">Yā pana bhikkhunī āmakadhaññaṃ viññatvā vā viññāpetvā vā bhajjitvā vā bhajjāpetvā vā koṭṭetvā vā koṭṭāpetvā vā pacitvā vā pacāpetvā vā bhuñjeyya, pācittiyaṃ.</paragraph>
<centered line="163">Paṭhamauccārachaḍḍanasikkhāpadaṃ</centered>
<paragraph line="164" number="8">Yā <pageBreak edition="M" number="0.0053" /><pageBreak edition="V" number="0.0058" />pana bhikkhunī uccāraṃ vā passāvaṃ vā saṅkāraṃ vā vighāsaṃ vā tirokuṭṭe vā tiropākāre vā chaḍḍeyya vā chaḍḍāpeyya vā, pācittiyaṃ.</paragraph>
<centered line="165">Dutiyauccārachaḍḍanasikkhāpadaṃ</centered>
<paragraph line="166" number="9">Yā pana bhikkhunī uccāraṃ vā passāvaṃ vā saṅkāraṃ vā vighāsaṃ vā harite chaḍḍeyya vā chaḍḍāpeyya vā, pācittiyaṃ.</paragraph>
<centered line="167">Naccagītasikkhāpadaṃ</centered>
<paragraph line="168" number="10">Yā pana bhikkhunī naccaṃ vā gītaṃ vā vāditaṃ vā dassanāya gaccheyya, pācittiyaṃ.</paragraph>
<centered line="169">Lasuṇavaggo paṭhamo.</centered>
<centered line="170">Rattandhakārasikkhāpadaṃ</centered>
<paragraph line="171" number="11">Yā pana bhikkhunī rattandhakāre appadīpe purisena saddhiṃ ekenekā santiṭṭheyya vā sallapeyya vā, pācittiyaṃ.</paragraph>
<centered line="172">Paṭicchannokāsasikkhāpadaṃ</centered>
<paragraph line="173" number="12">Yā pana bhikkhunī paṭicchanne okāse purisena saddhiṃ ekenekā santiṭṭheyya vā sallapeyya vā, pācittiyaṃ.</paragraph>
<centered line="174">Ajjhokāsasallapanasikkhāpadaṃ</centered>
<paragraph line="175" number="13">Yā pana bhikkhunī ajjhokāse purisena saddhiṃ ekenekā santiṭṭheyya vā sallapeyya vā, pācittiyaṃ.</paragraph>
<centered line="176">Dutiyikauyyojanasikkhāpadaṃ</centered>
<paragraph line="177" number="14">Yā pana bhikkhunī rathikāya vā byūhe vā siṅghāṭake vā purisena saddhiṃ ekenekā santiṭṭheyya vā sallapeyya vā nikaṇṇikaṃ vā jappeyya dutiyikaṃ vā bhikkhuniṃ uyyojeyya, pācittiyaṃ.</paragraph>
<centered line="178">Anāpucchāpakkamanasikkhāpadaṃ</centered>
<paragraph line="179" number="15">Yā <pageBreak edition="V" number="0.0059" />pana bhikkhunī purebhattaṃ kulāni upasaṅkamitvā āsane nisīditvā sāmike anāpucchā pakkameyya, pācittiyaṃ.</paragraph>
<centered line="180">Anāpucchāabhinisīdanasikkhāpadaṃ</centered>
<paragraph line="181" number="16">Yā <pageBreak edition="M" number="0.0054" />pana bhikkhunī pacchābhattaṃ kulāni upasaṅkamitvā sāmike anāpucchā āsane abhinisīdeyya vā abhinipajjeyya vā, pācittiyaṃ.</paragraph>
<centered line="182">Anāpucchāsantharaṇasikkhāpadaṃ</centered>
<paragraph line="183" number="17">Yā pana bhikkhunī vikāle kulāni upasaṅkamitvā sāmike anāpucchā seyyaṃ santharitvā vā santharāpetvā vā abhinisīdeyya vā abhinipajjeyya vā, pācittiyaṃ.</paragraph>
<centered line="184">Paraujjhāpanakasikkhāpadaṃ</centered>
<paragraph line="185" number="18">Yā pana bhikkhunī duggahitena dūpadhāritena paraṃ ujjhāpeyya, pācittiyaṃ.</paragraph>
<centered line="186">Paraabhisapanasikkhāpadaṃ</centered>
<paragraph line="187" number="19">Yā pana bhikkhunī attānaṃ vā paraṃ vā nirayena vā brahmacariyena vā abhisapeyya, pācittiyaṃ.</paragraph>
<centered line="188">Rodanasikkhāpadaṃ</centered>
<paragraph line="189" number="20">Yā pana bhikkhunī attānaṃ vadhitvā vadhitvā rodeyya, pācittiyaṃ.</paragraph>
<centered line="190">Rattandhakāravaggo dutiyo.</centered>
<centered line="191">Naggasikkhāpadaṃ</centered>
<paragraph line="192" number="21">Yā pana bhikkhunī naggā nahāyeyya, pācittiyaṃ.</paragraph>
<centered line="193">Udakasāṭikasikkhāpadaṃ</centered>
<paragraph line="194" number="22">Udakasāṭikaṃ pana bhikkhuniyā kārayamānāya pamāṇikā kāretabbā, tatridaṃ pamāṇaṃ <pageBreak edition="V" number="0.0060" />, dīghaso catasso vidatthiyo sugatavidatthiyā, tiriyaṃ dve vidatthiyo. Taṃ atikkāmentiyā chedanakaṃ pācittiyaṃ.</paragraph>
<centered line="195">Cīvarasibbanasikkhāpadaṃ</centered>
<paragraph line="196" number="23">Yā pana bhikkhunī bhikkhuniyā cīvaraṃ visibbetvā vā visibbāpetvā vā sā pacchā anantarāyikinī neva sibbeyya, na sibbāpanāya ussukkaṃ kareyya aññatra catūhapañcāhā, pācittiyaṃ.</paragraph>
<centered line="197">Saṅghāṭicārasikkhāpadaṃ</centered>
<paragraph line="198" number="24">Yā <pageBreak edition="M" number="0.0055" />pana bhikkhunī pañcāhikaṃ saṅghāṭicāraṃ atikkāmeyya, pācittiyaṃ.</paragraph>
<centered line="199">Cīvarasaṅkamanīyasikkhāpadaṃ</centered>
<paragraph line="200" number="25">Yā pana bhikkhunī cīvarasaṅkamanīyaṃ dhāreyya, pācittiyaṃ.</paragraph>
<centered line="201">Gaṇacīvarasikkhāpadaṃ</centered>
<paragraph line="202" number="26">Yā pana bhikkhunī gaṇassa cīvaralābhaṃ antarāyaṃ kareyya, pācittiyaṃ.</paragraph>
<centered line="203">Paṭibāhanasikkhāpadaṃ</centered>
<paragraph line="204" number="27">Yā pana bhikkhunī dhammikaṃ cīvaravibhaṅgaṃ paṭibāheyya, pācittiyaṃ.</paragraph>
<centered line="205">Cīvaradānasikkhāpadaṃ</centered>
<paragraph line="206" number="28">Yā pana bhikkhunī agārikassa vā paribbājakassa vā paribbājikāya vā samaṇacīvaraṃ dadeyya, pācittiyaṃ.</paragraph>
<centered line="207">Kālaatikkamanasikkhāpadaṃ</centered>
<paragraph line="208" number="29">Yā pana bhikkhunī dubbalacīvarapaccāsāya cīvarakālasamayaṃ atikkāmeyya, pācittiyaṃ.</paragraph>
<centered line="209">Kathinuddhārasikkhāpadaṃ</centered>
<paragraph line="210" number="30">Yā <pageBreak edition="V" number="0.0061" />pana bhikkhunī dhammikaṃ kathinuddhāraṃ paṭibāheyya, pācittiyaṃ.</paragraph>
<centered line="211">Naggavaggo tatiyo.</centered>
<centered line="212">Ekamañcatuvaṭṭanasikkhāpadaṃ</centered>
<paragraph line="213" number="31">Yā pana bhikkhuniyo dve ekamañce tuvaṭṭeyyuṃ, pācittiyaṃ.</paragraph>
<centered line="214">Ekattharaṇatuvaṭṭanasikkhāpadaṃ</centered>
<paragraph line="215" number="32">Yā pana bhikkhuniyo dve ekattharaṇapāvuraṇā tuvaṭṭeyyuṃ, pācittiyaṃ.</paragraph>
<centered line="216">Aphāsukaraṇasikkhāpadaṃ</centered>
<paragraph line="217" number="33">Yā pana bhikkhunī bhikkhuniyā sañcicca aphāsuṃ kareyya, pācittiyaṃ.</paragraph>
<centered line="218">Naupaṭṭhāpanasikkhāpadaṃ</centered>
<paragraph line="219" number="34">Yā <pageBreak edition="M" number="0.0056" />pana bhikkhunī dukkhitaṃ sahajīviniṃ neva upaṭṭhaheyya, na upaṭṭhāpanāya ussukkaṃ kareyya, pācittiyaṃ.</paragraph>
<centered line="220">Nikkaḍḍhanasikkhāpadaṃ</centered>
<paragraph line="221" number="35">Yā pana bhikkhunī bhikkhuniyā upassayaṃ datvā kupitā anattamanā nikkaḍḍheyya vā nikkaḍḍhāpeyya vā, pācittiyaṃ.</paragraph>
<centered line="222">Saṃsaṭṭhasikkhāpadaṃ</centered>
<paragraph line="223" number="36">Yā pana bhikkhunī saṃsaṭṭhā vihareyya gahapatinā vā gahapatiputtena vā, sā bhikkhunī bhikkhunīhi evamassa vacanīyā ‘‘māyye, saṃsaṭṭhā vihari gahapatināpi gahapatiputtenāpi, viviccāyye, vivekaññeva bhaginiyā saṅgho vaṇṇetī’’ti. Evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya, yāvatatiyañce samanubhāsiyamānā taṃ paṭinissajjeyya, iccetaṃ kusalaṃ. No ce paṭinissajjeyya, pācittiyaṃ.</paragraph>
<centered line="224">Antoraṭṭhasikkhāpadaṃ</centered>
<paragraph line="225" number="37">Yā <pageBreak edition="V" number="0.0062" />pana bhikkhunī antoraṭṭhe sāsaṅkasammate sappaṭibhaye asatthikā cārikaṃ careyya, pācittiyaṃ.</paragraph>
<centered line="226">Tiroraṭṭhasikkhāpadaṃ</centered>
<paragraph line="227" number="38">Yā pana bhikkhunī tiroraṭṭhe sāsaṅkasammate sappaṭibhaye asatthikā cārikaṃ careyya, pācittiyaṃ.</paragraph>
<centered line="228">Antovassasikkhāpadaṃ</centered>
<paragraph line="229" number="39">Yā pana bhikkhunī antovassaṃ cārikaṃ careyya, pācittiyaṃ.</paragraph>
<centered line="230">Cārikanapakkamanasikkhāpadaṃ</centered>
<paragraph line="231" number="40">Yā pana bhikkhunī vassaṃvuṭṭhā cārikaṃ na pakkameyya antamaso chappañcayojanānipi, pācittiyaṃ.</paragraph>
<centered line="232">Tuvaṭṭavaggo catuttho.</centered>
<centered line="233">Rājāgārasikkhāpadaṃ</centered>
<paragraph line="234" number="41">Yā <pageBreak edition="M" number="0.0057" />pana bhikkhunī rājāgāraṃ vā cittāgāraṃ vā ārāmaṃ vā uyyānaṃ vā pokkharaṇiṃ vā dassanāya gaccheyya, pācittiyaṃ.</paragraph>
<centered line="235">Āsandiparibhuñjanasikkhāpadaṃ</centered>
<paragraph line="236" number="42">Yā pana bhikkhunī āsandiṃ vā pallaṅkaṃ vā paribhuñjeyya, pācittiyaṃ.</paragraph>
<centered line="237">Suttakantanasikkhāpadaṃ</centered>
<paragraph line="238" number="43">Yā pana bhikkhunī suttaṃ kanteyya, pācittiyaṃ.</paragraph>
<centered line="239">Gihiveyyāvaccasikkhāpadaṃ</centered>
<paragraph line="240" number="44">Yā pana bhikkhunī gihiveyyāvaccaṃ kareyya, pācittiyaṃ.</paragraph>
<centered line="241">Adhikaraṇasikkhāpadaṃ</centered>
<paragraph line="242" number="45">Yā <pageBreak edition="V" number="0.0063" />pana bhikkhunī bhikkhuniyā ‘‘ehāyye, imaṃ adhikaraṇaṃ vūpasamehī’’ti vuccamānā ‘‘sādhū’’ti paṭissuṇitvā sā pacchā anantarāyikinī neva vūpasameyya, na vūpasamāya ussukkaṃ kareyya, pācittiyaṃ.</paragraph>
<centered line="243">Bhojanadānasikkhāpadaṃ</centered>
<paragraph line="244" number="46">Yā pana bhikkhunī agārikassa vā paribbājakassa vā paribbājikāya vā sahatthā khādanīyaṃ vā bhojanīyaṃ vā dadeyya, pācittiyaṃ.</paragraph>
<centered line="245">Āvasathacīvarasikkhāpadaṃ</centered>
<paragraph line="246" number="47">Yā pana bhikkhunī āvasathacīvaraṃ anissajjetvā paribhuñjeyya, pācittiyaṃ.</paragraph>
<centered line="247">Āvasathavihārasikkhāpadaṃ</centered>
<paragraph line="248" number="48">Yā pana bhikkhunī āvasathaṃ anissajjitvā cārikaṃ pakkameyya, pācittiyaṃ.</paragraph>
<centered line="249">Tiracchānavijjāpariyāpuṇanasikkhāpadaṃ</centered>
<paragraph line="250" number="49">Yā pana bhikkhunī tiracchānavijjaṃ pariyāpuṇeyya, pācittiyaṃ.</paragraph>
<centered line="251">Tiracchānavijjāvācanasikkhāpadaṃ</centered>
<paragraph line="252" number="50">Yā pana bhikkhunī tiracchānavijjaṃ vāceyya, pācittiyaṃ.</paragraph>
<centered line="253">Cittāgāravaggo pañcamo.</centered>
<centered line="254">Ārāmapavisanasikkhāpadaṃ</centered>
<paragraph line="255" number="51">Yā <pageBreak edition="M" number="0.0058" />pana bhikkhunī jānaṃ sabhikkhukaṃ ārāmaṃ anāpucchā paviseyya, pācittiyaṃ.</paragraph>
<centered line="256">Bhikkhuakkosanasikkhāpadaṃ</centered>
<paragraph line="257" number="52">Yā pana bhikkhunī bhikkhuṃ akkoseyya vā paribhāseyya vā, pācittiyaṃ.</paragraph>
<centered line="258">Gaṇaparibhāsanasikkhāpadaṃ</centered>
<paragraph line="259" number="53">Yā <pageBreak edition="V" number="0.0064" />pana bhikkhunī caṇḍīkatā gaṇaṃ paribhāseyya, pācittiyaṃ.</paragraph>
<centered line="260">Pavāritasikkhāpadaṃ</centered>
<paragraph line="261" number="54">Yā pana bhikkhunī nimantitā vā pavāritā vā khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ.</paragraph>
<centered line="262">Kulamaccharinīsikkhāpadaṃ</centered>
<paragraph line="263" number="55">Yā pana bhikkhunī kulamaccharinī assa, pācittiyaṃ.</paragraph>
<centered line="264">Abhikkhukāvāsasikkhāpadaṃ</centered>
<paragraph line="265" number="56">Yā pana bhikkhunī abhikkhuke āvāse vassaṃ vaseyya, pācittiyaṃ.</paragraph>
<centered line="266">Apavāraṇāsikkhāpadaṃ</centered>
<paragraph line="267" number="57">Yā pana bhikkhunī vassaṃvuṭṭhā ubhatosaṅghe tīhi ṭhānehi na pavāreyya diṭṭhena vā sutena vā parisaṅkāya vā, pācittiyaṃ.</paragraph>
<centered line="268">Ovādasikkhāpadaṃ</centered>
<paragraph line="269" number="58">Yā pana bhikkhunī ovādāya vā saṃvāsāya vā na gaccheyya, pācittiyaṃ.</paragraph>
<centered line="270">Ovādūpasaṅkamanasikkhāpadaṃ</centered>
<paragraph line="271" number="59">Anvaddhamāsaṃ bhikkhuniyā bhikkhusaṅghato dve dhammā paccāsīsitabbā uposathapucchakañca ovādūpasaṅkamanañca. Taṃ atikkāmentiyā pācittiyaṃ.</paragraph>
<centered line="272">Pasākhejātasikkhāpadaṃ</centered>
<paragraph line="273" number="60">Yā pana bhikkhunī pasākhe jātaṃ gaṇḍaṃ vā rudhitaṃ vā anapaloketvā saṅghaṃ vā gaṇaṃ vā purisena saddhiṃ ekenekā bhedāpeyya vā <pageBreak edition="M" number="0.0059" />phālāpeyya vā dhovāpeyya vā ālimpāpeyya vā bandhāpeyya vā mocāpeyya vā, pācittiyaṃ.</paragraph>
<centered line="274">Ārāmavaggo chaṭṭho.</centered>
<centered line="275">Gabbhinīsikkhāpadaṃ</centered>
<paragraph line="276" number="61">Yā <pageBreak edition="V" number="0.0065" />pana bhikkhunī gabbhiniṃ vuṭṭhāpeyya, pācittiyaṃ.</paragraph>
<centered line="277">Pāyantīsikkhāpadaṃ</centered>
<paragraph line="278" number="62">Yā pana bhikkhunī pāyantiṃ vuṭṭhāpeyya, pācittiyaṃ.</paragraph>
<centered line="279">Paṭhamasikkhamānasikkhāpadaṃ</centered>
<paragraph line="280" number="63">Yā pana bhikkhunī dve vassāni chasu dhammesu asikkhitasikkhaṃ sikkhamānaṃ vuṭṭhāpeyya, pācittiyaṃ.</paragraph>
<centered line="281">Dutiyasikkhamānasikkhāpadaṃ</centered>
<paragraph line="282" number="64">Yā pana bhikkhunī dve vassāni chasu dhammesu sikkhitasikkhaṃ sikkhamānaṃ saṅghena asammataṃ vuṭṭhāpeyya, pācittiyaṃ.</paragraph>
<centered line="283">Paṭhamagihigatasikkhāpadaṃ</centered>
<paragraph line="284" number="65">Yā pana bhikkhunī ūnadvādasavassaṃ gihigataṃ vuṭṭhāpeyya, pācittiyaṃ.</paragraph>
<centered line="285">Dutiyagihigatasikkhāpadaṃ</centered>
<paragraph line="286" number="66">Yā pana bhikkhunī paripuṇṇadvādasavassaṃ gihigataṃ dve vassāni chasu dhammesu asikkhitasikkhaṃ vuṭṭhāpeyya, pācittiyaṃ.</paragraph>
<centered line="287">Tatiyagihigatasikkhāpadaṃ</centered>
<paragraph line="288" number="67">Yā pana bhikkhunī paripuṇṇadvādasavassaṃ gihigataṃ dve vassāni chasu dhammesu sikkhitasikkhaṃ saṅghena asammataṃ vuṭṭhāpeyya, pācittiyaṃ.</paragraph>
<centered line="289">Paṭhamasahajīvinīsikkhāpadaṃ</centered>
<paragraph line="290" number="68">Yā pana bhikkhunī sahajīviniṃ vuṭṭhāpetvā dve vassāni neva anuggaṇheyya na anuggaṇhāpeyya, pācittiyaṃ.</paragraph>
<centered line="291">Pavattinīnānubandhanasikkhāpadaṃ</centered>
<paragraph line="292" number="69">Yā pana bhikkhunī vuṭṭhāpitaṃ pavattiniṃ dve vassāni nānubandheyya, pācittiyaṃ.</paragraph>
<centered line="293">Dutiyasahajīvinīsikkhāpadaṃ</centered>
<paragraph line="294" number="70">Yā <pageBreak edition="M" number="0.0060" /><pageBreak edition="V" number="0.0066" />pana bhikkhunī sahajīviniṃ vuṭṭhāpetvā neva vūpakāseyya na vūpakāsāpeyya antamaso chappañcayojanānipi, pācittiyaṃ.</paragraph>
<centered line="295">Gabbhinivaggo sattamo.</centered>
<centered line="296">Paṭhamakumāribhūtasikkhāpadaṃ</centered>
<paragraph line="297" number="71">Yā pana bhikkhunī ūnavīsativassaṃ kumāribhūtaṃ vuṭṭhāpeyya, pācittiyaṃ.</paragraph>
<centered line="298">Dutiyakumāribhūtasikkhāpadaṃ</centered>
<paragraph line="299" number="72">Yā pana bhikkhunī paripuṇṇavīsativassaṃ kumāribhūtaṃ dve vassāni chasu dhammesu asikkhitasikkhaṃ vuṭṭhāpeyya, pācittiyaṃ.</paragraph>
<centered line="300">Tatiyakumāribhūtasikkhāpadaṃ</centered>
<paragraph line="301" number="73">Yā pana bhikkhunī paripuṇṇavīsativassaṃ kumāribhūtaṃ dve vassāni chasu dhammesu sikkhitasikkhaṃ saṅghena asammataṃ vuṭṭhāpeyya, pācittiyaṃ.</paragraph>
<centered line="302">Ūnadvādasavassasikkhāpadaṃ</centered>
<paragraph line="303" number="74">Yā pana bhikkhunī ūnadvādasavassā vuṭṭhāpeyya, pācittiyaṃ.</paragraph>
<centered line="304">Paripuṇṇadvādasavassasikkhāpadaṃ</centered>
<paragraph line="305" number="75">Yā pana bhikkhunī paripuṇṇadvādasavassā saṅghena asammatā vuṭṭhāpeyya, pācittiyaṃ.</paragraph>
<centered line="306">Khiyyanadhammasikkhāpadaṃ</centered>
<paragraph line="307" number="76">Yā pana bhikkhunī ‘‘alaṃ tāva te, ayye, vuṭṭhāpitenā’’ti vuccamānā ‘‘sādhū’’ti paṭissuṇitvā sā pacchā khiyyanadhammaṃ āpajjeyya, pācittiyaṃ.</paragraph>
<centered line="308">Paṭhamasikkhamānanavuṭṭhāpanasikkhāpadaṃ</centered>
<paragraph line="309" number="77">Yā pana bhikkhunī sikkhamānaṃ ‘‘sace me tvaṃ, ayye, cīvaraṃ dassasi, evāhaṃ taṃ <pageBreak edition="V" number="0.0067" />vuṭṭhāpessāmī’’ti vatvā sā pacchā anantarāyikinī neva vuṭṭhāpeyya, na vuṭṭhāpanāya ussukkaṃ kareyya, pācittiyaṃ.</paragraph>
<centered line="310">Dutiyasikkhamānanavuṭṭhāpanasikkhāpadaṃ</centered>
<paragraph line="311" number="78">Yā <pageBreak edition="M" number="0.0061" />pana bhikkhunī sikkhamānaṃ ‘‘sace maṃ tvaṃ, ayye, dve vassāni anubandhissasi, evāhaṃ taṃ vuṭṭhāpessāmī’’ti vatvā sā pacchā anantarāyikinī neva vuṭṭhāpeyya, na vuṭṭhāpanāya ussukkaṃ kareyya, pācittiyaṃ.</paragraph>
<centered line="312">Sokāvāsasikkhāpadaṃ</centered>
<paragraph line="313" number="79">Yā pana bhikkhunī purisasaṃsaṭṭhaṃ kumārakasaṃsaṭṭhaṃ caṇḍiṃ sokāvāsaṃ sikkhamānaṃ vuṭṭhāpeyya, pācittiyaṃ.</paragraph>
<centered line="314">Ananuññātasikkhāpadaṃ</centered>
<paragraph line="315" number="80">Yā pana bhikkhunī mātāpitūhi vā sāmikena vā ananuññātaṃ sikkhamānaṃ vuṭṭhāpeyya, pācittiyaṃ.</paragraph>
<centered line="316">Pārivāsikasikkhāpadaṃ</centered>
<paragraph line="317" number="81">Yā pana bhikkhunī pārivāsikachandadānena sikkhamānaṃ vuṭṭhāpeyya, pācittiyaṃ.</paragraph>
<centered line="318">Anuvassasikkhāpadaṃ</centered>
<paragraph line="319" number="82">Yā pana bhikkhunī anuvassaṃ vuṭṭhāpeyya, pācittiyaṃ.</paragraph>
<centered line="320">Ekavassasikkhāpadaṃ</centered>
<paragraph line="321" number="83">Yā pana bhikkhunī ekaṃ vassaṃ dve vuṭṭhāpeyya, pācittiyaṃ.</paragraph>
<centered line="322">Kumāribhūtavaggo aṭṭhamo.</centered>
<centered line="323">Chattupāhanasikkhāpadaṃ</centered>
<paragraph line="324" number="84">Yā pana bhikkhunī agilānā chattupāhanaṃ dhāreyya, pācittiyaṃ.</paragraph>
<centered line="325">Yānasikkhāpadaṃ</centered>
<paragraph line="326" number="85">Yā <pageBreak edition="V" number="0.0068" />pana bhikkhunī agilānā yānena yāyeyya, pācittiyaṃ.</paragraph>
<centered line="327">Saṅghāṇisikkhāpadaṃ</centered>
<paragraph line="328" number="86">Yā pana bhikkhunī saṅghāṇiṃ dhāreyya, pācittiyaṃ.</paragraph>
<centered line="329">Itthālaṅkārasikkhāpadaṃ</centered>
<paragraph line="330" number="87">Yā pana bhikkhunī itthālaṅkāraṃ dhāreyya, pācittiyaṃ.</paragraph>
<centered line="331">Gandhavaṇṇakasikkhāpadaṃ</centered>
<paragraph line="332" number="88">Yā <pageBreak edition="M" number="0.0062" />pana bhikkhunī gandhavaṇṇakena nahāyeyya, pācittiyaṃ.</paragraph>
<centered line="333">Vāsitakasikkhāpadaṃ</centered>
<paragraph line="334" number="89">Yā pana bhikkhunī vāsitakena piññākena nahāyeyya, pācittiyaṃ.</paragraph>
<centered line="335">Bhikkhuniummaddāpanasikkhāpadaṃ</centered>
<paragraph line="336" number="90">Yā pana bhikkhunī bhikkhuniyā ummaddāpeyya vā parimaddāpeyya vā, pācittiyaṃ.</paragraph>
<centered line="337">Sikkhamānaummaddāpanasikkhāpadaṃ</centered>
<paragraph line="338" number="91">Yā pana bhikkhunī sikkhamānāya ummaddāpeyya vā parimaddāpeyya vā, pācittiyaṃ.</paragraph>
<centered line="339">Sāmaṇerīummaddāpanasikkhāpadaṃ</centered>
<paragraph line="340" number="92">Yā pana bhikkhunī sāmaṇeriyā ummaddāpeyya vā parimaddāpeyya vā, pācittiyaṃ.</paragraph>
<centered line="341">Gihiniummaddāpanasikkhāpadaṃ</centered>
<paragraph line="342" number="93">Yā pana bhikkhunī gihiniyā ummaddāpeyya vā parimaddāpeyya vā, pācittiyaṃ.</paragraph>
<centered line="343">Anāpucchāsikkhāpadaṃ</centered>
<paragraph line="344" number="94">Yā pana bhikkhunī bhikkhussa purato anāpucchā āsane nisīdeyya, pācittiyaṃ.</paragraph>
<centered line="345">Pañhāpucchanasikkhāpadaṃ</centered>
<paragraph line="346" number="95">Yā <pageBreak edition="V" number="0.0069" />pana bhikkhunī anokāsakataṃ bhikkhuṃ pañhaṃ puccheyya, pācittiyaṃ.</paragraph>
<centered line="347">Asaṃkaccikasikkhāpadaṃ</centered>
<paragraph line="348" number="96">Yā pana bhikkhunī asaṃkaccikā gāmaṃ paviseyya, pācittiyaṃ.</paragraph>
<centered line="349">Chattupāhanavaggo navamo.</centered>
<centered line="350">Musāvādasikkhāpadaṃ</centered>
<paragraph line="351" number="97">Sampajānamusāvāde <pageBreak edition="M" number="0.0063" />pācittiyaṃ.</paragraph>
<centered line="352">Omasavādasikkhāpadaṃ</centered>
<paragraph line="353" number="98">Omasavāde pācittiyaṃ.</paragraph>
<centered line="354">Pesuññasikkhāpadaṃ</centered>
<paragraph line="355" number="99">Bhikkhunipesuññe pācittiyaṃ.</paragraph>
<centered line="356">Padasodhammasikkhāpadaṃ</centered>
<paragraph line="357" number="100">Yā pana bhikkhunī anupasampannaṃ padaso dhammaṃ vāceyya, pācittiyaṃ.</paragraph>
<centered line="358">Paṭhamasahaseyyasikkhāpadaṃ</centered>
<paragraph line="359" number="101">Yā pana bhikkhunī anupasampannāya uttaridirattatirattaṃ sahaseyyaṃ kappeyya, pācittiyaṃ.</paragraph>
<centered line="360">Dutiyasahaseyyasikkhāpadaṃ</centered>
<paragraph line="361" number="102">Yā pana bhikkhunī purisena sahaseyyaṃ kappeyya, pācittiyaṃ.</paragraph>
<centered line="362">Dhammadesanāsikkhāpadaṃ</centered>
<paragraph line="363" number="103">Yā pana bhikkhunī purisassa uttarichappañcavācāhi dhammaṃ deseyya aññatra viññunā itthiviggahena, pācittiyaṃ.</paragraph>
<centered line="364">Bhūtārocanasikkhāpadaṃ</centered>
<paragraph line="365" number="104">Yā <pageBreak edition="V" number="0.0070" />pana bhikkhunī anupasampannāya uttarimanussadhammaṃ āroceyya, bhūtasmiṃ pācittiyaṃ.</paragraph>
<centered line="366">Duṭṭhullārocanasikkhāpadaṃ</centered>
<paragraph line="367" number="105">Yā pana bhikkhunī bhikkhuniyā duṭṭhullaṃ āpattiṃ anupasampannāya āroceyya aññatra bhikkhunisammutiyā, pācittiyaṃ.</paragraph>
<centered line="368">Pathavīkhaṇanasikkhāpadaṃ</centered>
<paragraph line="369" number="106">Yā pana bhikkhunī pathaviṃ khaṇeyya vā khaṇāpeyya vā, pācittiyaṃ.</paragraph>
<centered line="370">Musāvādavaggo dasamo.</centered>
<centered line="371">Bhūtagāmasikkhāpadaṃ</centered>
<paragraph line="372" number="107">Bhūtagāmapātabyatāya <pageBreak edition="M" number="0.0064" />pācittiyaṃ.</paragraph>
<centered line="373">Aññavādakasikkhāpadaṃ</centered>
<paragraph line="374" number="108">Aññavādake, vihesake pācittiyaṃ.</paragraph>
<centered line="375">Ujjhāpanakasikkhāpadaṃ</centered>
<paragraph line="376" number="109">Ujjhāpanake, khiyyanake pācittiyaṃ.</paragraph>
<centered line="377">Paṭhamasenāsanasikkhāpadaṃ</centered>
<paragraph line="378" number="110">Yā pana bhikkhunī saṅghikaṃ mañcaṃ vā pīṭhaṃ vā bhisiṃ vā kocchaṃ vā ajjhokāse santharitvā vā santharāpetvā vā taṃ pakkamantī neva uddhareyya, na uddharāpeyya, anāpucchaṃ vā gaccheyya, pācittiyaṃ.</paragraph>
<centered line="379">Dutiyasenāsanasikkhāpadaṃ</centered>
<paragraph line="380" number="111">Yā pana bhikkhunī saṅghike vihāre seyyaṃ santharitvā vā santharāpetvā vā taṃ pakkamantī neva uddhareyya, na uddharāpeyya, anāpucchaṃ vā gaccheyya, pācittiyaṃ.</paragraph>
<centered line="381">Anupakhajjasikkhāpadaṃ</centered>
<paragraph line="382" number="112">Yā <pageBreak edition="V" number="0.0071" />pana bhikkhunī saṅghike vihāre jānaṃ pubbupagataṃ bhikkhuniṃ anupakhajja seyyaṃ kappeyya ‘‘yassā sambādho bhavissati, sā pakkamissatī’’ti etadeva paccayaṃ karitvā anaññaṃ, pācittiyaṃ.</paragraph>
<centered line="383">Nikkaḍḍhanasikkhāpadaṃ</centered>
<paragraph line="384" number="113">Yā pana bhikkhunī bhikkhuniṃ kupitā anattamanā saṅghikā vihārā nikkaḍḍheyya vā nikkaḍḍhāpeyya vā, pācittiyaṃ.</paragraph>
<centered line="385">Vehāsakuṭisikkhāpadaṃ</centered>
<paragraph line="386" number="114">Yā pana bhikkhunī saṅghike vihāre uparivehāsakuṭiyā āhaccapādakaṃ mañcaṃ vā pīṭhaṃ vā abhinisīdeyya vā abhinipajjeyya vā, pācittiyaṃ.</paragraph>
<centered line="387">Mahallakavihārasikkhāpadaṃ</centered>
<paragraph line="388" number="115">Mahallakaṃ pana bhikkhuniyā vihāraṃ kārayamānāya yāva dvārakosā aggaḷaṭṭhapanāya, ālokasandhiparikammāya dvatticchadanassa pariyāyaṃ appaharite ṭhitāya adhiṭṭhātabbaṃ. Tato ce uttari appaharitepi ṭhitā adhiṭṭhaheyya, pācittiyaṃ.</paragraph>
<centered line="389">Sappāṇakasikkhāpadaṃ</centered>
<paragraph line="390" number="116">Yā <pageBreak edition="M" number="0.0065" />pana bhikkhunī jānaṃ sappāṇakaṃ udakaṃ tiṇaṃ vā mattikaṃ vā siñceyya vā siñcāpeyya vā, pācittiyaṃ.</paragraph>
<centered line="391">Bhūtagāmavaggo ekādasamo.</centered>
<centered line="392">Āvasathapiṇḍasikkhāpadaṃ</centered>
<paragraph line="393" number="117">Agilānāya bhikkhuniyā eko āvasathapiṇḍo bhuñjitabbo. Tato ce uttari bhuñjeyya, pācittiyaṃ.</paragraph>
<centered line="394">Gaṇabhojanasikkhāpadaṃ</centered>
<paragraph line="395" number="118">Gaṇabhojane aññatra samayā pācittiyaṃ. Tatthāyaṃ samayo, gilānasamayo, cīvaradānasamayo <pageBreak edition="V" number="0.0072" />, cīvarakārasamayo, addhānagamanasamayo, nāvābhiruhanasamayo, mahāsamayo, samaṇabhattasamayo, ayaṃ tattha samayo.</paragraph>
<centered line="396">Kāṇamātusikkhāpadaṃ</centered>
<paragraph line="397" number="119">Bhikkhuniṃ paneva kulaṃ upagataṃ pūvehi vā manthehi vā abhihaṭṭhuṃ pavāreyya, ākaṅkhamānāya bhikkhuniyā dvattipattapūrā paṭiggahetabbā. Tato ce uttari paṭiggaṇheyya, pācittiyaṃ. Dvattipattapūre paṭiggahetvā tato nīharitvā bhikkhunīhi saddhiṃ saṃvibhajitabbaṃ, ayaṃ tattha sāmīci.</paragraph>
<centered line="398">Vikālabhojanasikkhāpadaṃ</centered>
<paragraph line="399" number="120">Yā pana bhikkhunī vikāle khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ.</paragraph>
<centered line="400">Sannidhikārakasikkhāpadaṃ</centered>
<paragraph line="401" number="121">Yā pana bhikkhunī sannidhikārakaṃ khādanīyaṃ vā bhojanīyaṃ vā khādeyya vā bhuñjeyya vā, pācittiyaṃ.</paragraph>
<centered line="402">Dantaponasikkhāpadaṃ</centered>
<paragraph line="403" number="122">Yā pana bhikkhunī adinnaṃ mukhadvāraṃ āhāraṃ āhareyya aññatra udakadantaponā, pācittiyaṃ.</paragraph>
<centered line="404">Uyyojanasikkhāpadaṃ</centered>
<paragraph line="405" number="123">Yā <pageBreak edition="M" number="0.0066" />pana bhikkhunī bhikkhuniṃ ‘‘ehāyye, gāmaṃ vā nigamaṃ vā piṇḍāya pavisissāmā’’ti tassā dāpetvā vā adāpetvā vā uyyojeyya ‘‘gacchāyye, na me tayā saddhiṃ kathā vā nisajjā vā phāsu hoti, ekikāya me kathā vā nisajjā vā phāsu hotī’’ti etadeva paccayaṃ karitvā anaññaṃ, pācittiyaṃ.</paragraph>
<centered line="406">Sabhojanasikkhāpadaṃ</centered>
<paragraph line="407" number="124">Yā pana bhikkhunī sabhojane kule anupakhajja nisajjaṃ kappeyya, pācittiyaṃ.</paragraph>
<centered line="408">Rahopaṭicchannasikkhāpadaṃ</centered>
<paragraph line="409" number="125">Yā <pageBreak edition="V" number="0.0073" />pana bhikkhunī purisena saddhiṃ raho paṭicchanne āsane nisajjaṃ kappeyya, pācittiyaṃ.</paragraph>
<centered line="410">Rahonisajjasikkhāpadaṃ</centered>
<paragraph line="411" number="126">Yā pana bhikkhunī purisena saddhiṃ ekenekā raho nisajjaṃ kappeyya, pācittiyaṃ.</paragraph>
<centered line="412">Bhojanavaggo dvādasamo.</centered>
<centered line="413">Cārittasikkhāpadaṃ</centered>
<paragraph line="414" number="127">Yā pana bhikkhunī nimantitā sabhattā samānā santiṃ bhikkhuniṃ anāpucchā purebhattaṃ vā pacchābhattaṃ vā kulesu cārittaṃ āpajjeyya aññatra samayā, pācittiyaṃ. Tatthāyaṃ samayo, cīvaradānasamayo, cīvarakārasamayo, ayaṃ tattha samayo.</paragraph>
<centered line="415">Mahānāmasikkhāpadaṃ</centered>
<paragraph line="416" number="128">Agilānāya bhikkhuniyā catumāsappaccayapavāraṇā sāditabbā aññatra punapavāraṇāya, aññatra niccapavāraṇāya. Tato ce uttari sādiyeyya, pācittiyaṃ.</paragraph>
<centered line="417">Uyyuttasenāsikkhāpadaṃ</centered>
<paragraph line="418" number="129">Yā pana bhikkhunī uyyuttaṃ senaṃ dassanāya gaccheyya aññatra tathārūpappaccayā, pācittiyaṃ.</paragraph>
<centered line="419">Senāvāsasikkhāpadaṃ</centered>
<paragraph line="420" number="130">Siyā <pageBreak edition="M" number="0.0067" />ca tassā bhikkhuniyā kocideva paccayo senaṃ gamanāya, dirattatirattaṃ tāya bhikkhuniyā senāya vasitabbaṃ. Tato ce uttari vaseyya, pācittiyaṃ.</paragraph>
<centered line="421">Uyyodhikasikkhāpadaṃ</centered>
<paragraph line="422" number="131">Dirattatirattaṃ ce bhikkhunī senāya vasamānā uyyodhikaṃ vā balaggaṃ vā senābyūhaṃ vā anīkadassanaṃ vā gaccheyya, pācittiyaṃ.</paragraph>
<centered line="423">Surāpānasikkhāpadaṃ</centered>
<paragraph line="424" number="132">Surāmerayapāne <pageBreak edition="V" number="0.0074" />pācittiyaṃ.</paragraph>
<centered line="425">Aṅgulipatodakasikkhāpadaṃ</centered>
<paragraph line="426" number="133">Aṅgulipatodake pācittiyaṃ.</paragraph>
<centered line="427">Hasadhammasikkhāpadaṃ</centered>
<paragraph line="428" number="134">Udake hasadhamme pācittiyaṃ.</paragraph>
<centered line="429">Anādariyasikkhāpadaṃ</centered>
<paragraph line="430" number="135">Anādariye pācittiyaṃ.</paragraph>
<centered line="431">Bhiṃsāpanasikkhāpadaṃ</centered>
<paragraph line="432" number="136">Yā pana bhikkhunī bhikkhuniṃ bhiṃsāpeyya, pācittiyaṃ.</paragraph>
<centered line="433">Cārittavaggo terasamo.</centered>
<centered line="434">Jotisikkhāpadaṃ</centered>
<paragraph line="435" number="137">Yā pana bhikkhunī agilānā visibbanāpekkhā jotiṃ samādaheyya vā samādahāpeyya vā aññatra tathārūpappaccayā, pācittiyaṃ.</paragraph>
<centered line="436">Nahānasikkhāpadaṃ</centered>
<paragraph line="437" number="138">Yā pana bhikkhunī orenaddhamāsaṃ nahāyeyya aññatra samayā, pācittiyaṃ. Tatthāyaṃ samayo ‘‘diyaḍḍho māso seso gimhāna’’nti ‘‘vassānassa paṭhamo māso’’ iccete aḍḍhateyyamāsā uṇhasamayo, pariḷāhasamayo, gilānasamayo, kammasamayo, addhānagamanasamayo, vātavuṭṭhisamayo, ayaṃ tattha samayo.</paragraph>
<centered line="438">Dubbaṇṇakaraṇasikkhāpadaṃ</centered>
<paragraph line="439" number="139">Navaṃ <pageBreak edition="M" number="0.0068" />pana bhikkhuniyā cīvaralābhāya tiṇṇaṃ dubbaṇṇakaraṇānaṃ aññataraṃ dubbaṇṇakaraṇaṃ <pageBreak edition="V" number="0.0075" />ādātabbaṃ nīlaṃ vā kaddamaṃ vā kāḷasāmaṃ vā. Anādā ce bhikkhunī tiṇṇaṃ dubbaṇṇakaraṇānaṃ aññataraṃ dubbaṇṇakaraṇaṃ navaṃ cīvaraṃ paribhuñjeyya, pācittiyaṃ.</paragraph>
<centered line="440">Vikappanasikkhāpadaṃ</centered>
<paragraph line="441" number="140">Yā pana bhikkhunī bhikkhussa vā bhikkhuniyā vā sikkhamānāya vā sāmaṇerassa vā sāmaṇeriyā vā sāmaṃ cīvaraṃ vikappetvā apaccuddhāraṇaṃ paribhuñjeyya, pācittiyaṃ.</paragraph>
<centered line="442">Apanidhāpanasikkhāpadaṃ</centered>
<paragraph line="443" number="141">Yā pana bhikkhunī bhikkhuniyā pattaṃ vā cīvaraṃ vā nisīdanaṃ vā sūcigharaṃ vā kāyabandhanaṃ vā apanidheyya vā apanidhāpeyya vā antamaso hasāpekkhāpi, pācittiyaṃ.</paragraph>
<centered line="444">Sañciccasikkhāpadaṃ</centered>
<paragraph line="445" number="142">Yā pana bhikkhunī sañcicca pāṇaṃ jīvitā voropeyya, pācittiyaṃ.</paragraph>
<centered line="446">Sappāṇakasikkhāpadaṃ</centered>
<paragraph line="447" number="143">Yā pana bhikkhunī jānaṃ sappāṇakaṃ udakaṃ paribhuñjeyya, pācittiyaṃ.</paragraph>
<centered line="448">Ukkoṭanasikkhāpadaṃ</centered>
<paragraph line="449" number="144">Yā pana bhikkhunī jānaṃ yathādhammaṃ nihatādhikaraṇaṃ punakammāya ukkoṭeyya, pācittiyaṃ.</paragraph>
<centered line="450">Theyyasatthasikkhāpadaṃ</centered>
<paragraph line="451" number="145">Yā pana bhikkhunī jānaṃ theyyasatthena saddhiṃ saṃvidhāya ekaddhānamaggaṃ paṭipajjeyya antamaso gāmantarampi, pācittiyaṃ.</paragraph>
<centered line="452">Ariṭṭhasikkhāpadaṃ</centered>
<paragraph line="453" number="146">Yā pana bhikkhunī evaṃ vadeyya ‘‘tathāhaṃ bhagavatā dhammaṃ desitaṃ ājānāmi, yathā yeme antarāyikā dhammā vuttā bhagavatā, te paṭisevato nālaṃ antarāyāyā’’ti. Sā bhikkhunī bhikkhunīhi evamassa vacanīyā ‘‘māyye evaṃ avaca, mā bhagavantaṃ abbhācikkhi, na <pageBreak edition="V" number="0.0076" />hi sādhu bhagavato abbhakkhānaṃ, na hi bhagavā evaṃ vadeyya, anekapariyāyenāyye antarāyikā dhammā antarāyikā vuttā bhagavatā, alañca pana te paṭisevato <pageBreak edition="M" number="0.0069" />antarāyāyā’’ti. Evañca sā bhikkhunī bhikkhunīhi vuccamānā tatheva paggaṇheyya, sā bhikkhunī bhikkhunīhi yāvatatiyaṃ samanubhāsitabbā tassa paṭinissaggāya. Yāvatatiyañce samanubhāsiyamānā taṃ paṭinissajjeyya, iccetaṃ kusalaṃ. No ce paṭinissajjeyya, pācittiyaṃ.</paragraph>
<centered line="454">Jotivaggo cuddasamo.</centered>
<centered line="455">Ukkhittasambhogasikkhāpadaṃ</centered>
<paragraph line="456" number="147">Yā pana bhikkhunī jānaṃ tathāvādiniyā bhikkhuniyā akaṭānudhammāya taṃ diṭṭhiṃ appaṭinissaṭṭhāya saddhiṃ sambhuñjeyya vā, saṃvaseyya vā, saha vā seyyaṃ kappeyya, pācittiyaṃ.</paragraph>
<centered line="457">Kaṇṭakasikkhāpadaṃ</centered>
<paragraph line="458" number="148">Samaṇuddesāpi ce evaṃ vadeyya ‘‘tathāhaṃ bhagavatā dhammaṃ desitaṃ ājānāmi, yathā yeme antarāyikā dhammā vuttā bhagavatā, te paṭisevato nālaṃ antarāyāyā’’ti. Sā samaṇuddesā bhikkhunīhi evamassa vacanīyā ‘‘māyye, samaṇuddese evaṃ avaca, mā bhagavantaṃ abbhācikkhi, na hi sādhu bhagavato abbhakkhānaṃ, na hi bhagavā evaṃ vadeyya, anekapariyāyenāyye, samaṇuddese antarāyikā dhammā antarāyikā vuttā bhagavatā, alañca pana te paṭisevato antarāyāyā’’ti. Evañca sā samaṇuddesā bhikkhunīhi vuccamānā tatheva paggaṇheyya, sā samaṇuddesā bhikkhunīhi evamassa vacanīyā ‘‘ajjatagge te, ayye, samaṇuddese na ceva so bhagavā satthā apadisitabbo, yampi caññā samaṇuddesā labhanti bhikkhunīhi saddhiṃ dirattatirattaṃ sahaseyyaṃ, sāpi te natthi, cara pire, vinassā’’ti. Yā pana bhikkhunī jānaṃ tathānāsitaṃ samaṇuddesaṃ upalāpeyya vā, upaṭṭhāpeyya vā, sambhuñjeyya vā, saha vā seyyaṃ kappeyya, pācittiyaṃ.</paragraph>
<centered line="459">Sahadhammikasikkhāpadaṃ</centered>
<paragraph line="460" number="149">Yā pana bhikkhunī bhikkhunīhi sahadhammikaṃ vuccamānā evaṃ vadeyya ‘‘na tāvāhaṃ, ayye, etasmiṃ sikkhāpade sikkhissāmi, yāva na aññaṃ bhikkhuniṃ byattaṃ vinayadharaṃ paripucchāmī’’ti, pācittiyaṃ. Sikkhamānāya, bhikkhave, bhikkhuniyā aññātabbaṃ paripucchitabbaṃ paripañhitabbaṃ, ayaṃ tattha sāmīci.</paragraph>
<centered line="461">Vilekhanasikkhāpadaṃ</centered>
<paragraph line="462" number="150">Yā <pageBreak edition="M" number="0.0070" /><pageBreak edition="V" number="0.0077" />pana bhikkhunī pātimokkhe uddissamāne evaṃ vadeyya ‘‘kiṃ panimehi khuddānukhuddakehi sikkhāpadehi uddiṭṭhehi, yāvadeva kukkuccāya vihesāya vilekhāya saṃvattantī’’ti, sikkhāpadavivaṇṇake pācittiyaṃ.</paragraph>
<centered line="463">Mohanasikkhāpadaṃ</centered>
<paragraph line="464" number="151">Yā pana bhikkhunī anvaddhamāsaṃ pātimokkhe uddissamāne evaṃ vadeyya ‘‘idāneva kho ahaṃ, ayye, jānāmi ayampi kira dhammo suttāgato suttapariyāpanno anvaddhamāsaṃ uddesaṃ āgacchatī’’ti, tañce bhikkhuniṃ aññā bhikkhuniyo jāneyyuṃ nisinnapubbaṃ imāya bhikkhuniyā dvattikkhattuṃ pātimokkhe uddissamāne, ko pana vādo bhiyyo, na ca tassā bhikkhuniyā aññāṇakena mutti atthi, yañca tattha āpattiṃ āpannā, tañca yathādhammo kāretabbo, uttari cassā moho āropetabbo ‘‘tassā te, ayye, alābhā, tassā te dulladdhaṃ, yaṃ tvaṃ pātimokkhe uddissamāne na sādhukaṃ aṭṭhiṃ katvā manasi karosī’’ti, idaṃ tasmiṃ mohanake pācittiyaṃ.</paragraph>
<centered line="465">Pahārasikkhāpadaṃ</centered>
<paragraph line="466" number="152">Yā pana bhikkhunī bhikkhuniyā kupitā anattamanā pahāraṃ dadeyya, pācittiyaṃ.</paragraph>
<centered line="467">Talasattikasikkhāpadaṃ</centered>
<paragraph line="468" number="153">Yā pana bhikkhunī bhikkhuniyā kupitā anattamanā talasattikaṃ uggireyya, pācittiyaṃ.</paragraph>
<centered line="469">Amūlakasikkhāpadaṃ</centered>
<paragraph line="470" number="154">Yā pana bhikkhunī bhikkhuniṃ amūlakena saṅghādisesena anuddhaṃseyya, pācittiyaṃ.</paragraph>
<centered line="471">Sañciccasikkhāpadaṃ</centered>
<paragraph line="472" number="155">Yā pana bhikkhunī bhikkhuniyā sañcicca kukkuccaṃ upadaheyya ‘‘itissā muhuttampi aphāsu bhavissatī’’ti etadeva paccayaṃ karitvā anaññaṃ, pācittiyaṃ.</paragraph>
<centered line="473">Upassuti sikkhāpadaṃ</centered>
<paragraph line="474" number="156">Yā <pageBreak edition="M" number="0.0071" /><pageBreak edition="V" number="0.0078" />pana bhikkhunī bhikkhunīnaṃ bhaṇḍanajātānaṃ kalahajātānaṃ vivādāpannānaṃ upassutiṃ tiṭṭheyya ‘‘yaṃ imā bhaṇissanti, taṃ sossāmī’’ti etadeva paccayaṃ karitvā anaññaṃ, pācittiyaṃ.</paragraph>
<centered line="475">Diṭṭhivaggo pannarasamo.</centered>
<centered line="476">Kammappaṭibāhanasikkhāpadaṃ</centered>
<paragraph line="477" number="157">Yā pana bhikkhunī dhammikānaṃ kammānaṃ chandaṃ datvā pacchā khīyanadhammaṃ āpajjeyya, pācittiyaṃ.</paragraph>
<centered line="478">Chandaṃadatvāgamanasikkhāpadaṃ</centered>
<paragraph line="479" number="158">Yā pana bhikkhunī saṅghe vinicchayakathāya vattamānāya chandaṃ adatvā uṭṭhāyāsanā pakkameyya, pācittiyaṃ.</paragraph>
<centered line="480">Dubbalasikkhāpadaṃ</centered>
<paragraph line="481" number="159">Yā pana bhikkhunī samaggena saṅghena cīvaraṃ datvā pacchā khīyanadhammaṃ āpajjeyya ‘‘yathāsanthutaṃ bhikkhuniyo saṅghikaṃ lābhaṃ pariṇāmentī’’ti, pācittiyaṃ.</paragraph>
<centered line="482">Pariṇāmanasikkhāpadaṃ</centered>
<paragraph line="483" number="160">Yā pana bhikkhunī jānaṃ saṅghikaṃ lābhaṃ pariṇataṃ puggalassa pariṇāmeyya, pācittiyaṃ.</paragraph>
<centered line="484">Ratanasikkhāpadaṃ</centered>
<paragraph line="485" number="161">Yā pana bhikkhunī ratanaṃ vā ratanasammataṃ vā aññatra ajjhārāmā vā ajjhāvasathā vā uggaṇheyya vā uggaṇhāpeyya vā, pācittiyaṃ. Ratanaṃ vā pana bhikkhuniyā ratanasammataṃ vā ajjhārāme vā ajjhāvasathe vā uggahetvā vā uggahāpetvā vā nikkhipitabbaṃ ‘‘yassa bhavissati, so harissatī’’ti, ayaṃ tattha sāmīci.</paragraph>
<centered line="486">Sūcigharasikkhāpadaṃ</centered>
<paragraph line="487" number="162">Yā <pageBreak edition="M" number="0.0072" /><pageBreak edition="V" number="0.0079" />pana bhikkhunī aṭṭhimayaṃ vā dantamayaṃ vā visāṇamayaṃ vā sūcigharaṃ kārāpeyya, bhedanakaṃ pācittiyaṃ.</paragraph>
<centered line="488">Mañcapīṭhasikkhāpadaṃ</centered>
<paragraph line="489" number="163">Navaṃ pana bhikkhuniyā mañcaṃ vā pīṭhaṃ vā kārayamānāya aṭṭhaṅgulapādakaṃ kāretabbaṃ sugataṅgulena aññatra heṭṭhimāya aṭaniyā. Taṃ atikkāmentiyā chedanakaṃ pācittiyaṃ.</paragraph>
<centered line="490">Tūlonaddhasikkhāpadaṃ</centered>
<paragraph line="491" number="164">Yā pana bhikkhunī mañcaṃ vā pīṭhaṃ vā tūlonaddhaṃ kārāpeyya, uddālanakaṃ pācittiyaṃ.</paragraph>
<centered line="492">Kaṇḍuppaṭicchādisikkhāpadaṃ</centered>
<paragraph line="493" number="165">Kaṇḍuppaṭicchādiṃ pana bhikkhuniyā kārayamānāya pamāṇikā kāretabbā, tatridaṃ pamāṇaṃ, dīghaso catasso vidatthiyo sugatavidatthiyā, tiriyaṃ dve vidatthiyo. Taṃ atikkāmentiyā chedanakaṃ pācittiyaṃ.</paragraph>
<centered line="494">Nandasikkhāpadaṃ</centered>
<paragraph line="495" number="166">Yā pana bhikkhunī sugatacīvarappamāṇaṃ cīvaraṃ kārāpeyya, atirekaṃ vā, chedanakaṃ pācittiyaṃ. Tatridaṃ sugatassa sugatacīvarappamāṇaṃ, dīghaso nava vidatthiyo sugatavidatthiyā, tiriyaṃ cha vidatthiyo, idaṃ sugatassa sugatacīvarappamāṇanti.</paragraph>
<centered line="496">Dhammikavaggo soḷasamo.</centered>
<paragraph line="497">Uddiṭṭhā kho, ayyāyo, chasaṭṭhisatā pācittiyā dhammā. Tatthāyyāyo, pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyyāyo, tasmā tuṇhī, evametaṃ dhārayāmīti.</paragraph>
<centered line="498">Pācittiyā niṭṭhitā.</centered>
<subhead line="499">Pāṭidesanīyā</subhead>
<centered line="500">Ime kho panāyyāyo aṭṭha pāṭidesanīyā</centered>
<centered line="501">Dhammā uddesaṃ āgacchanti.</centered>
<centered line="502">Sappiviññāpanasikkhāpadaṃ</centered>
<paragraph line="503" number="1">Yā <pageBreak edition="M" number="0.0073" /><pageBreak edition="V" number="0.0080" />pana bhikkhunī agilānā sappiṃ viññāpetvā bhuñjeyya, paṭidesetabbaṃ tāya bhikkhuniyā ‘‘gārayhaṃ, ayye, dhammaṃ āpajjiṃ asappāyaṃ pāṭidesanīyaṃ, taṃ paṭidesemī’’ti.</paragraph>
<centered line="504">Telaviññāpanasikkhāpadaṃ</centered>
<paragraph line="505" number="2">Yā pana bhikkhunī agilānā telaṃ viññāpetvā bhuñjeyya…pe… taṃ paṭidesemīti.</paragraph>
<centered line="506">Madhuviññāpanasikkhāpadaṃ</centered>
<paragraph line="507" number="3">Yā pana bhikkhunī agilānā madhuṃ viññāpetvā bhuñjeyya…pe… taṃ paṭidesemīti.</paragraph>
<centered line="508">Phāṇitaviññāpanasikkhāpadaṃ</centered>
<paragraph line="509" number="4">Yā pana bhikkhunī agilānā phāṇitaṃ viññāpetvā bhuñjeyya…pe… taṃ paṭidesemīti.</paragraph>
<paragraph line="510">Macchaviññāpanasikkhāpadaṃ</paragraph>
<paragraph line="511" number="5">Yā pana bhikkhunī agilānā macchaṃ viññāpetvā bhuñjeyya…pe… taṃ paṭidesemīti.</paragraph>
<centered line="512">Maṃsaviññāpanasikkhāpadaṃ</centered>
<paragraph line="513" number="6">Yā pana bhikkhunī agilānā maṃsaṃ viññāpetvā bhuñjeyya…pe… taṃ paṭidesemīti.</paragraph>
<centered line="514">Khīraviññāpanasikkhāpadaṃ</centered>
<paragraph line="515" number="7">Yā <pageBreak edition="V" number="0.0081" />pana bhikkhunī agilānā khīraṃ viññāpetvā bhuñjeyya…pe… taṃ paṭidesemīti.</paragraph>
<centered line="516">Dadhiviññāpanasikkhāpadaṃ</centered>
<paragraph line="517" number="8">Yā pana bhikkhunī agilānā dadhiṃ viññāpetvā bhuñjeyya, paṭidesetabbaṃ tāya bhikkhuniyā ‘‘gārayhaṃ, ayye, dhammaṃ āpajjiṃ asappāyaṃ pāṭidesanīyaṃ, taṃ paṭidesemī’’ti.</paragraph>
<paragraph line="518">Uddiṭṭhā <pageBreak edition="M" number="0.0074" />kho, ayyāyo, aṭṭha pāṭidesanīyā dhammā. Tatthāyyāyo, pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyyāyo, tasmā tuṇhī, evametaṃ dhārayāmīti.</paragraph>
<centered line="519">Pāṭidesanīyā niṭṭhitā.</centered>
<subhead line="520">Sekhiyā</subhead>
<centered line="521">Ime kho panāyyāyo, sekhiyā dhammā uddesaṃ āgacchanti.</centered>
<centered line="522">Parimaṇḍalasikkhāpadaṃ</centered>
<paragraph line="523" number="1">Parimaṇḍalaṃ nivāsessāmīti sikkhā karaṇīyā.</paragraph>
<paragraph line="524" number="2">Parimaṇḍalaṃ pārupissāmīti sikkhā karaṇīyā.</paragraph>
<centered line="525">Suppaṭicchannasikkhāpadaṃ</centered>
<paragraph line="526" number="3">Suppaṭicchannā antaraghare gamissāmīti sikkhā karaṇīyā.</paragraph>
<paragraph line="527" number="4">Suppaṭicchannā antaraghare nisīdissāmīti sikkhā karaṇīyā.</paragraph>
<centered line="528">Susaṃvutasikkhāpadaṃ</centered>
<paragraph line="529" number="5">Susaṃvutā <pageBreak edition="V" number="0.0082" />antaraghare gamissāmīti sikkhā karaṇīyā.</paragraph>
<paragraph line="530" number="6">Susaṃvutā antaraghare nisīdissāmīti sikkhā karaṇīyā.</paragraph>
<centered line="531">Okkhittacakkhusikkhāpadaṃ</centered>
<paragraph line="532" number="7">Okkhittacakkhunī antaraghare gamissāmīti sikkhā karaṇīyā.</paragraph>
<paragraph line="533" number="8">Okkhittacakkhunī antaraghare nisīdissāmīti sikkhā karaṇīyā.</paragraph>
<centered line="534">Ukkhittakasikkhāpadaṃ</centered>
<paragraph line="535" number="9">Na ukkhittakāya antaraghare gamissāmīti sikkhā karaṇīyā.</paragraph>
<paragraph line="536" number="10">Na ukkhittakāya antaraghare nisīdissāmīti sikkhā karaṇīyā.</paragraph>
<centered line="537">Parimaṇḍalavaggo paṭhamo.</centered>
<centered line="538">Ujjagghikasikkhāpadaṃ</centered>
<paragraph line="539" number="11">Na <pageBreak edition="M" number="0.0075" />ujjagghikāya antaraghare gamissāmīti sikkhā karaṇīyā.</paragraph>
<paragraph line="540" number="12">Na ujjagghikāya antaraghare nisīdissāmīti sikkhā karaṇīyā.</paragraph>
<paragraph line="541">Uccasaddasikkhāpadaṃ</paragraph>
<paragraph line="542" number="13">Appasaddā antaraghare gamissāmīti sikkhā karaṇīyā.</paragraph>
<paragraph line="543" number="14">Appasaddā antaraghare nisīdissāmīti sikkhā karaṇīyā.</paragraph>
<centered line="544">Kāyappacālakasikkhāpadaṃ</centered>
<paragraph line="545" number="15">Na kāyappacālakaṃ antaraghare gamissāmīti sikkhā karaṇīyā.</paragraph>
<paragraph line="546" number="16">Na <pageBreak edition="V" number="0.0083" />kāyappacālakaṃ antaraghare nisīdissāmīti sikkhā karaṇīyā.</paragraph>
<centered line="547">Bāhuppacālakasikkhāpadaṃ</centered>
<paragraph line="548" number="17">Na bāhuppacālakaṃ antaraghare gamissāmīti sikkhā karaṇīyā.</paragraph>
<paragraph line="549" number="18">Na bāhuppacālakaṃ antaraghare nisīdissāmīti sikkhā karaṇīyā.</paragraph>
<centered line="550">Sīsappacālakasikkhāpadaṃ</centered>
<paragraph line="551" number="19">Na sīsappacālakaṃ antaraghare gamissāmīti sikkhā karaṇīyā.</paragraph>
<paragraph line="552" number="20">Na sīsappacālakaṃ antaraghare nisīdissāmīti sikkhā karaṇīyā.</paragraph>
<centered line="553">Ujjagghikavaggo dutiyo.</centered>
<centered line="554">Khambhakatasikkhāpadaṃ</centered>
<paragraph line="555" number="21">Na khambhakatā antaraghare gamissāmīti sikkhā karaṇīyā.</paragraph>
<paragraph line="556" number="22">Na khambhakatā antaraghare nisīdissāmīti sikkhā karaṇīyā.</paragraph>
<centered line="557">Oguṇṭhitasikkhāpadaṃ</centered>
<paragraph line="558" number="23">Na oguṇṭhitā antaraghare gamissāmīti sikkhā karaṇīyā.</paragraph>
<paragraph line="559" number="24">Na oguṇṭhitā antaraghare nisīdissāmīti sikkhā karaṇīyā.</paragraph>
<centered line="560">Ukkuṭikasikkhāpadaṃ</centered>
<paragraph line="561" number="25">Na ukkuṭikāya antaraghare gamissāmīti sikkhā karaṇīyā.</paragraph>
<centered line="562">Pallatthikasikkhāpadaṃ</centered>
<paragraph line="563" number="26">Na <pageBreak edition="M" number="0.0076" />pallatthikāya antaraghare nisīdissāmīti sikkhā karaṇīyā.</paragraph>
<centered line="564">Sakkaccapaṭiggahaṇasikkhāpadaṃ</centered>
<paragraph line="565" number="27">Sakkaccaṃ <pageBreak edition="V" number="0.0084" />piṇḍapātaṃ paṭiggahessāmīti sikkhā karaṇīyā.</paragraph>
<centered line="566">Pattasaññinīpaṭiggahaṇasikkhāpadaṃ</centered>
<paragraph line="567" number="28">Pattasaññinī piṇḍapātaṃ paṭiggahessāmīti sikkhā karaṇīyā.</paragraph>
<centered line="568">Samasūpakapaṭiggahaṇasikkhāpadaṃ</centered>
<paragraph line="569" number="29">Samasūpakaṃ piṇḍapātaṃ paṭiggahessāmīti sikkhā karaṇīyā.</paragraph>
<centered line="570">Samatittikasikkhāpadaṃ</centered>
<paragraph line="571" number="30">Samatittikaṃ piṇḍapātaṃ paṭiggahessāmīti sikkhā karaṇīyā.</paragraph>
<centered line="572">Khambhakatavaggo tatiyo.</centered>
<centered line="573">Sakkaccabhuñjanasikkhāpadaṃ</centered>
<paragraph line="574" number="31">Sakkaccaṃ piṇḍapātaṃ bhuñjissāmīti sikkhā karaṇīyā.</paragraph>
<centered line="575">Pattasaññinībhuñjanasikkhāpadaṃ</centered>
<paragraph line="576" number="32">Pattasaññinī piṇḍapātaṃ bhuñjissāmīti sikkhā karaṇīyā.</paragraph>
<centered line="577">Sapadānasikkhāpadaṃ</centered>
<paragraph line="578" number="33">Sapadānaṃ piṇḍapātaṃ bhuñjissāmīti sikkhā karaṇīyā.</paragraph>
<centered line="579">Samasūpakasikkhāpadaṃ</centered>
<paragraph line="580" number="34">Samasūpakaṃ piṇḍapātaṃ bhuñjissāmīti sikkhā karaṇīyā.</paragraph>
<centered line="581">Na thūpakatasikkhāpadaṃ</centered>
<paragraph line="582" number="35">Na thūpakato omadditvā piṇḍapātaṃ bhuñjissāmīti sikkhā karaṇīyā.</paragraph>
<centered line="583">Odanappaṭicchādanasikkhāpadaṃ</centered>
<paragraph line="584" number="36">Na sūpaṃ vā byañjanaṃ vā odanena paṭicchādessāmi bhiyyokamyataṃ upādāyāti sikkhā karaṇīyā.</paragraph>
<centered line="585">Sūpodanaviññattisikkhāpadaṃ</centered>
<paragraph line="586" number="37">Na <pageBreak edition="M" number="0.0077" /><pageBreak edition="V" number="0.0085" />sūpaṃ vā odanaṃ vā agilānā attano atthāya viññāpetvā bhuñjissāmīti sikkhā karaṇīyā.</paragraph>
<centered line="587">Ujjhānasaññinīsikkhāpadaṃ</centered>
<paragraph line="588" number="38">Na ujjhānasaññinī paresaṃ pattaṃ olokessāmīti sikkhā karaṇīyā.</paragraph>
<centered line="589">Kabaḷasikkhāpadaṃ</centered>
<paragraph line="590" number="39">Nātimahantaṃ kabaḷaṃ karissāmīti sikkhā karaṇīyā.</paragraph>
<centered line="591">Ālopasikkhāpadaṃ</centered>
<paragraph line="592" number="40">Parimaṇḍalaṃ ālopaṃ karissāmīti sikkhā karaṇīyā.</paragraph>
<centered line="593">Sakkaccavaggo catuttho.</centered>
<centered line="594">Anāhaṭasikkhāpadaṃ</centered>
<paragraph line="595" number="41">Na anāhaṭe kabaḷe mukhadvāraṃ vivarissāmīti sikkhā karaṇīyā.</paragraph>
<centered line="596">Bhuñjamānasikkhāpadaṃ</centered>
<paragraph line="597" number="42">Na bhuñjamānā sabbahatthaṃ mukhe pakkhipissāmīti sikkhā karaṇīyā.</paragraph>
<centered line="598">Sakabaḷasikkhāpadaṃ</centered>
<paragraph line="599" number="43">Na sakabaḷena mukhena byāharissāmīti sikkhā karaṇīyā.</paragraph>
<centered line="600">Piṇḍukkhepakasikkhāpadaṃ</centered>
<paragraph line="601" number="44">Na piṇḍukkhepakaṃ bhuñjissāmīti sikkhā karaṇīyā.</paragraph>
<centered line="602">Kabaḷāvacchedakasikkhāpadaṃ</centered>
<paragraph line="603" number="45">Na kabaḷāvacchedakaṃ bhuñjissāmīti sikkhā karaṇīyā.</paragraph>
<centered line="604">Avagaṇḍakārakasikkhāpadaṃ</centered>
<paragraph line="605" number="46">Na <pageBreak edition="V" number="0.0086" />avagaṇḍakārakaṃ bhuñjissāmīti sikkhā karaṇīyā.</paragraph>
<centered line="606">Hatthaniddhunakasikkhāpadaṃ</centered>
<paragraph line="607" number="47">Na hatthaniddhunakaṃ bhuñjissāmīti sikkhā karaṇīyā.</paragraph>
<centered line="608">Sitthāvakārakasikkhāpadaṃ</centered>
<paragraph line="609" number="48">Na sitthāvakārakaṃ bhuñjissāmīti sikkhā karaṇīyā.</paragraph>
<centered line="610">Jivhānicchārakasikkhāpadaṃ</centered>
<paragraph line="611" number="49">Na <pageBreak edition="M" number="0.0078" />jivhānicchārakaṃ bhuñjissāmīti sikkhā karaṇīyā.</paragraph>
<centered line="612">Capucapukārakasikkhāpadaṃ</centered>
<paragraph line="613" number="50">Na capucapukārakaṃ bhuñjissāmīti sikkhā karaṇīyā.</paragraph>
<centered line="614">Kabaḷavaggo pañcamo.</centered>
<centered line="615">Surusurukārakasikkhāpadaṃ</centered>
<paragraph line="616" number="51">Na surusurukārakaṃ bhuñjissāmīti sikkhā karaṇīyā.</paragraph>
<centered line="617">Hatthanillehakasikkhāpadaṃ</centered>
<paragraph line="618" number="52">Na hatthanillehakaṃ bhuñjissāmīti sikkhā karaṇīyā.</paragraph>
<centered line="619">Pattanillehakasikkhāpadaṃ</centered>
<paragraph line="620" number="53">Na pattanillehakaṃ bhuñjissāmīti sikkhā karaṇīyā.</paragraph>
<centered line="621">Oṭṭhanillehakasikkhāpadaṃ</centered>
<paragraph line="622" number="54">Na oṭṭhanillehakaṃ bhuñjissāmīti sikkhā karaṇīyā.</paragraph>
<centered line="623">Sāmisasikkhāpadaṃ</centered>
<paragraph line="624" number="55">Na <pageBreak edition="V" number="0.0087" />sāmisena hatthena pānīyathālakaṃ paṭiggahessāmīti sikkhā karaṇīyā.</paragraph>
<centered line="625">Sasitthakasikkhāpadaṃ</centered>
<paragraph line="626" number="56">Na sasitthakaṃ pattadhovanaṃ antaraghare chaḍḍessāmīti sikkhā karaṇīyā.</paragraph>
<centered line="627">Chattapāṇisikkhāpadaṃ</centered>
<paragraph line="628" number="57">Na chattapāṇissa agilānassa dhammaṃ desessāmīti sikkhā karaṇīyā.</paragraph>
<centered line="629">Daṇḍapāṇisikkhāpadaṃ</centered>
<paragraph line="630" number="58">Na daṇḍapāṇissa agilānassa dhammaṃ desessāmīti sikkhā karaṇīyā.</paragraph>
<centered line="631">Satthapāṇisikkhāpadaṃ</centered>
<paragraph line="632" number="59">Na <pageBreak edition="M" number="0.0079" />satthapāṇissa agilānassa dhammaṃ desessāmīti sikkhā karaṇīyā.</paragraph>
<centered line="633">Āvudhapāṇisikkhāpadaṃ</centered>
<paragraph line="634" number="60">Na āvudhapāṇissa agilānassa dhammaṃ desessāmīti sikkhā karaṇīyā.</paragraph>
<centered line="635">Surusuruvaggo chaṭṭho.</centered>
<centered line="636">Pādukasikkhāpadaṃ</centered>
<paragraph line="637" number="61">Na pādukāruḷhassa agilānassa dhammaṃ desessāmīti sikkhā karaṇīyā.</paragraph>
<centered line="638">Upāhanasikkhāpadaṃ</centered>
<paragraph line="639" number="62">Na upāhanāruḷhassa agilānassa dhammaṃ desessāmīti sikkhā karaṇīyā.</paragraph>
<centered line="640">Yānasikkhāpadaṃ</centered>
<paragraph line="641" number="63">Na yānagatassa agilānassa dhammaṃ desessāmīti sikkhā karaṇīyā.</paragraph>
<centered line="642">Sayanasikkhāpadaṃ</centered>
<paragraph line="643" number="64">Na sayanagatassa agilānassa dhammaṃ desessāmīti sikkhā karaṇīyā.</paragraph>
<centered line="644">Pallatthikasikkhāpadaṃ</centered>
<paragraph line="645" number="65">Na pallatthikāya nisinnassa agilānassa dhammaṃ desessāmīti sikkhā karaṇīyā.</paragraph>
<centered line="646">Veṭhitasikkhāpadaṃ</centered>
<paragraph line="647" number="66">Na <pageBreak edition="V" number="0.0088" />veṭhitasīsassa agilānassa dhammaṃ desessāmīti sikkhā karaṇīyā.</paragraph>
<centered line="648">Oguṇṭhitasikkhāpadaṃ</centered>
<paragraph line="649" number="67">Na oguṇṭhitasīsassa agilānassa dhammaṃ desessāmīti sikkhā karaṇīyā.</paragraph>
<centered line="650">Chamāsikkhāpadaṃ</centered>
<paragraph line="651" number="68">Na <pageBreak edition="M" number="0.0080" />chamāyaṃ nisīditvā āsane nisinnassa agilānassa dhammaṃ desessāmīti sikkhā karaṇīyā.</paragraph>
<centered line="652">Nīcāsanasikkhāpadaṃ</centered>
<paragraph line="653" number="69">Na nīce āsane nisīditvā ucce āsane nisinnassa agilānassa dhammaṃ desessāmīti sikkhā karaṇīyā.</paragraph>
<centered line="654">Ṭhitāsikkhāpadaṃ</centered>
<paragraph line="655" number="70">Na ṭhitā nisinnassa agilānassa dhammaṃ desessāmīti sikkhā karaṇīyā.</paragraph>
<paragraph line="656">Pacchatogacchantīsikkhāpadaṃ</paragraph>
<paragraph line="657" number="71">Na pacchato gacchantī purato gacchantassa agilānassa dhammaṃ desessāmīti sikkhā karaṇīyā.</paragraph>
<centered line="658">Uppathenagacchantīsikkhāpadaṃ</centered>
<paragraph line="659" number="72">Na uppathena gacchantī pathena gacchantassa agilānassa dhammaṃ desessāmīti sikkhā karaṇīyā.</paragraph>
<centered line="660">Ṭhitāuccārasikkhāpadaṃ</centered>
<paragraph line="661" number="73">Na ṭhitā agilānā uccāraṃ vā passāvaṃ vā karissāmīti sikkhā karaṇīyā.</paragraph>
<centered line="662">Hariteuccārasikkhāpadaṃ</centered>
<paragraph line="663" number="74">Na <pageBreak edition="V" number="0.0089" />harite agilānā uccāraṃ vā passāvaṃ vā kheḷaṃ vā karissāmīti sikkhā karaṇīyā.</paragraph>
<centered line="664">Udakeuccārasikkhāpadaṃ</centered>
<paragraph line="665" number="75">Na udake agilānā uccāraṃ vā passāvaṃ vā kheḷaṃ vā karissāmīti sikkhā karaṇīyā.</paragraph>
<centered line="666">Pādukavaggo sattamo.</centered>
<paragraph line="667">Uddiṭṭhā kho, ayyāyo, sekhiyā dhammā. Tatthāyyāyo, pucchāmi, kaccittha parisuddhā, dutiyampi pucchāmi, kaccittha parisuddhā, tatiyampi pucchāmi, kaccittha parisuddhā, parisuddhetthāyyāyo, tasmā tuṇhī, evametaṃ dhārayāmīti.</paragraph>
<centered line="668">Sekhiyā niṭṭhitā.</centered>
<subhead line="669">Adhikaraṇasamathā</subhead>
<centered line="670">Ime <pageBreak edition="M" number="0.0081" />kho panāyyāyo, satta adhikaraṇasamathā</centered>
<centered line="671">Dhammā uddesaṃ āgacchanti.</centered>
<paragraph line="672">Uppannuppannānaṃ adhikaraṇānaṃ samathāya vūpasamāya sammukhāvinayo dātabbo.</paragraph>
<paragraph line="673">Sativinayo dātabbo.</paragraph>
<paragraph line="674">Amūḷhavinayo dātabbo.</paragraph>
<paragraph line="675">Paṭiññāya kāretabbaṃ.</paragraph>
<paragraph line="676">Yebhuyyasikā.</paragraph>
<paragraph line="677">Tassapāpiyasikā.</paragraph>
<paragraph line="678">Tiṇavatthārakoti.</paragraph>
<paragraph line="679">Uddiṭṭhā kho ayyāyo satta adhikaraṇasamathā dhammā. Tatthāyyāyo pucchāmi, kaccittha parisuddhā, dutiyampi pucchāmi, kaccittha parisuddhā <pageBreak edition="V" number="0.0090" />, tatiyampi pucchāmi, kaccittha parisuddhā, parisuddhetthāyyāyo, tasmā tuṇhī, evametaṃ dhārayāmīti.</paragraph>
<centered line="680">Adhikaraṇasamathā niṭṭhitā.</centered>
<paragraph line="681">Uddiṭṭhaṃ kho ayyāyo nidānaṃ,</paragraph>
<paragraph line="682">Uddiṭṭhā aṭṭha pārājikā dhammā,</paragraph>
<paragraph line="683">Uddiṭṭhā sattarasa saṅghādisesā dhammā,</paragraph>
<paragraph line="684">Uddiṭṭhā tiṃsa nissaggiyā pācittiyā dhammā,</paragraph>
<paragraph line="685">Uddiṭṭhā chasaṭṭhi satā pācittiyā dhammā,</paragraph>
<paragraph line="686">Uddiṭṭhā aṭṭha pāṭidesanīyā dhammā,</paragraph>
<paragraph line="687">Uddiṭṭhā sekhiyā dhammā,</paragraph>
<paragraph line="688">Uddiṭṭhā satta adhikaraṇasamathā dhammā, ettakaṃ tassa bhagavato suttāgataṃ suttapariyāpannaṃ anvaddhamāsaṃ uddesaṃ āgacchati, tattha sabbāheva samaggāhi sammodamānāhi avivadamānāhi sikkhitabbanti.</paragraph>
<centered line="689">Vitthāruddeso catuttho.</centered>
<centered line="690">Bhikkhunipātimokkhaṃ niṭṭhitaṃ.</centered>
<centered line="691">Namo tassa bhagavato arahato sammāsambuddhassa</centered>
</body>
</document>