<?xml version="1.0"?>
<document>
<metadata>
<normativeSource>http://tipitaka.org/romn/cscd/vin01t1.tik0.xml</normativeSource>
<archivePath>roman/tika/vinayapitaka (tika)/saratthadipani-tika-1/gantharambhakatha.xml</archivePath>
<title>Ganthārambhakathā - Sāratthadīpanī-ṭīkā-1 - Vinayapiṭaka (ṭīkā) - Tīkā</title>
</metadata>
<body>
<centered line="1">Namo tassa bhagavato arahato sammāsambuddhassa</centered>
<nikaya line="2">Vinayapiṭake</nikaya>
<book line="3">Sāratthadīpanī-ṭīkā (paṭhamo bhāgo)</book>
<subsubhead line="4">Ganthārambhakathā</subsubhead>
<gatha1 line="5">Mahākāruṇikaṃ <pageBreak edition="M" number="1.0001" /><pageBreak edition="V" number="1.0001" /><bold>buddhaṃ, dhammañca</bold>vimalaṃ varaṃ;</gatha1>
<gathalast line="6">Vande <bold>ariyasaṅghañca,</bold>dakkhiṇeyyaṃ niraṅgaṇaṃ.</gathalast>
<gatha1 line="7">Uḷārapuññatejena, katvā sattuvimaddanaṃ;</gatha1>
<gathalast line="8">Pattarajjābhisekena, sāsanujjotanatthinā.</gathalast>
<gatha1 line="9">Nissāya <pageBreak edition="V" number="1.0002" />sīhaḷindena, yaṃ <bold>parakkamabāhunā</bold>;</gatha1>
<gathalast line="10">Katvā nikāyasāmaggiṃ, sāsanaṃ suvisodhitaṃ.</gathalast>
<gatha1 line="11"><bold>Kassapaṃ</bold>taṃ mahātheraṃ, saṅghassa pariṇāyakaṃ;</gatha1>
<gathalast line="12">Dīpasmiṃ tambapaṇṇimhi, sāsanodayakārakaṃ.</gathalast>
<gatha1 line="13">Paṭipattiparādhīnaṃ, sadāraññanivāsinaṃ;</gatha1>
<gathalast line="14">Pākaṭaṃ gagane canda-maṇḍalaṃ viya sāsane.</gathalast>
<gatha1 line="15">Saṅghassa pitaraṃ vande, vinaye suvisāradaṃ;</gatha1>
<gathalast line="16">Yaṃ nissāya vasantohaṃ, vuddhippattosmi sāsane.</gathalast>
<gatha1 line="17">Anutheraṃ mahāpuññaṃ, <bold>sumedhaṃ</bold>sutivissutaṃ;</gatha1>
<gathalast line="18">Avikhaṇḍitasīlādi-parisuddhaguṇodayaṃ.</gathalast>
<gatha1 line="19">Bahussutaṃ satimantaṃ, dantaṃ santaṃ samāhitaṃ;</gatha1>
<gathalast line="20">Namāmi sirasā dhīraṃ, garuṃ me gaṇavācakaṃ.</gathalast>
<gatha1 line="21">Āgatāgamatakkesu <pageBreak edition="M" number="1.0002" />, saddasatthanayaññusu;</gatha1>
<gathalast line="22">Yassantevāsibhikkhūsu, sāsanaṃ suppatiṭṭhitaṃ.</gathalast>
<gatha1 line="23">Vinayaṭṭhakathāyāhaṃ, <bold>līnasāratthadīpaniṃ</bold>;</gatha1>
<gathalast line="24">Karissāmi suviññeyyaṃ, paripuṇṇamanākulaṃ.</gathalast>
<gatha1 line="25">Porāṇehi kataṃ yaṃ tu, līnatthassa pakāsanaṃ;</gatha1>
<gathalast line="26">Na taṃ sabbattha bhikkhūnaṃ, atthaṃ sādheti sabbaso.</gathalast>
<gatha1 line="27">Duviññeyyasabhāvāya, sīhaḷāya niruttiyā;</gatha1>
<gathalast line="28">Gaṇṭhipadesvanekesu, likhitaṃ kiñci katthaci.</gathalast>
<gatha1 line="29">Māgadhikāya <pageBreak edition="V" number="1.0003" />bhāsāya, ārabhitvāpi kenaci;</gatha1>
<gathalast line="30">Bhāsantarehi sammissaṃ, likhitaṃ kiñcideva ca.</gathalast>
<gatha1 line="31">Asāraganthabhāropi, tattheva bahu dissati;</gatha1>
<gathalast line="32">Ākulañca kataṃ yattha, suviññeyyampi atthato.</gathalast>
<gatha1 line="33">Tato aparipuṇṇena, tādisenettha sabbaso;</gatha1>
<gathalast line="34">Kathamatthaṃ vijānanti, nānādesanivāsino.</gathalast>
<gatha1 line="35">Bhāsantaraṃ tato hitvā, sāramādāya sabbaso;</gatha1>
<gathalast line="36">Anākulaṃ karissāmi, paripuṇṇavinicchayanti.</gathalast>
<subhead line="37">Ganthārambhakathāvaṇṇanā</subhead>
<paragraph line="38">Vinayasaṃvaṇṇanārambhe ratanattayaṃ namassitukāmo tassa visiṭṭhaguṇayogasandassanatthaṃ <bold>‘‘yo kappakoṭīhipī’’</bold>tiādimāha. Visiṭṭhaguṇayogena hi vandanārahabhāvo, vandanārahe ca katā vandanā yathādhippetamatthaṃ sādheti. Ettha ca saṃvaṇṇanārambhe ratanattayapaṇāmakaraṇappayojanaṃ tattha tattha bahudhā papañcenti ācariyā. Tathā hi vaṇṇayanti –</paragraph>
<indent line="39">‘‘Saṃvaṇṇanārambhe ratanattayavandanā saṃvaṇṇetabbassa dhammassa pabhavanissayavisuddhipaṭivedanatthaṃ, taṃ pana dhammasaṃvaṇṇanāsu viññūnaṃ bahumānuppādanatthaṃ, taṃ sammadeva tesaṃ uggahaṇadhāraṇādikkamaladdhabbāya sammāpaṭipattiyā sabbahitasukhanipphādanatthaṃ. Atha vā maṅgalabhāvato <pageBreak edition="M" number="1.0003" />, sabbakiriyāsu pubbakiccabhāvato, paṇḍitehi samācaritabhāvato, āyatiṃ paresaṃ diṭṭhānugatiāpajjanato ca saṃvaṇṇanāyaṃ ratanattayapaṇāmakiriyā’’ti.</indent>
<paragraph line="40">Mayaṃ pana idhādhippetameva payojanaṃ dassayissāma. Tasmā saṃvaṇṇanārambhe ratanattayapaṇāmakaraṇaṃ yathāpaṭiññātasaṃvaṇṇanāya anantarāyena parisamāpanatthanti veditabbaṃ. Idameva hi payojanaṃ ācariyena idhādhippetaṃ. Tathā hi vakkhati –</paragraph>
<gatha1 line="41">‘‘Iccevamaccantanamassaneyyaṃ <pageBreak edition="V" number="1.0004" />,</gatha1>
<gatha2 line="42">Namassamāno ratanattayaṃ yaṃ;</gatha2>
<gatha3 line="43">Puññābhisandaṃ vipulaṃ alatthaṃ,</gatha3>
<gathalast line="44">Tassānubhāvena hatantarāyo’’ti.</gathalast>
<paragraph line="45">Ratanattayapaṇāmakaraṇena cettha yathāpaṭiññātasaṃvaṇṇanāya anantarāyena parisamāpanaṃ ratanattayapūjāya paññāpāṭavabhāvato, tāya paññāpāṭavañca rāgādimalavidhamanato. Vuttañhetaṃ –</paragraph>
<indent line="46">‘‘Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na mohapariyuṭṭhitaṃ cittaṃ hoti, ujugatamevassa tasmiṃ samaye cittaṃ hotī’’tiādi (a. ni. 11.11).</indent>
<unindented line="47">Tasmā ratanattayapūjanena vikkhālitamalāya paññāya pāṭavasiddhi.</unindented>
<paragraph line="48">Atha vā ratanattayapūjanassa paññāpadaṭṭhānasamādhihetuttā paññāpāṭavaṃ. Vuttañhi tassa samādhihetuttaṃ –</paragraph>
<indent line="49">‘‘Evaṃ ujugatacitto kho, mahānāma, ariyasāvako labhati atthavedaṃ, labhati dhammavedaṃ, labhati dhammūpasaṃhitaṃ pāmojjaṃ, pamuditassa pīti jāyati, pītimanassa kāyo passambhati, passaddhakāyo sukhaṃ vediyati, sukhino cittaṃ samādhiyatī’’ti (a. ni. 11.11.).</indent>
<paragraph line="50">Samādhissa ca paññāya padaṭṭhānabhāvo vuttoyeva ‘‘samāhito yathābhūtaṃ pajānātī’’ti (saṃ. ni. 4.99; mi. pa. 2.1.14). Tato evaṃ paṭubhūtāya paññāya paṭiññāmahattakataṃ <pageBreak edition="M" number="1.0004" />khedamabhibhuyya anantarāyena saṃvaṇṇanaṃ samāpayissati. Tena vuttaṃ ‘‘anantarāyena parisamāpanattha’’nti.</paragraph>
<paragraph line="51">Atha vā ratanattayapūjāya āyuvaṇṇasukhabalavaḍḍhanato anantarāyena parisamāpanaṃ veditabbaṃ. Ratanattayapaṇāmena hi āyuvaṇṇasukhabalāni vaḍḍhanti. Vuttañhetaṃ –</paragraph>
<gatha1 line="52">‘‘Abhivādanasīlissa <pageBreak edition="V" number="1.0005" />, niccaṃ vuḍḍhāpacāyino;</gatha1>
<gathalast line="53">Cattāro dhammā vaḍḍhanti, āyu vaṇṇo sukhaṃ bala’’nti. (dha. pa. 109);</gathalast>
<unindented line="54">Tato āyuvaṇṇasukhabalavuḍḍhiyā hoteva kāriyaniṭṭhānamiti vuttaṃ ‘‘anantarāyena parisamāpanattha’’nti.</unindented>
<paragraph line="55">Atha vā ratanattayagāravassa paṭibhānāparihānāvahattā. Aparihānāvahañhi tīsupi ratanesu gāravaṃ. Vuttañhetaṃ –</paragraph>
<indent line="56">‘‘Sattime, bhikkhave, aparihāniyā dhammā. Katame satta? Satthugāravatā dhammagāravatā saṅghagāravatā sikkhāgāravatā samādhigāravatā kalyāṇamittatā sovacassatā’’ti (a. ni. 7.34).</indent>
<unindented line="57">Hoteva ca tato paṭibhānāparihānena yathāpaṭiññātaparisamāpanaṃ.</unindented>
<paragraph line="58">Atha vā pasādavatthūsu pūjāya puññātisayabhāvato. Vuttañhi tassa puññātisayattaṃ –</paragraph>
<gatha1 line="59">‘‘Pūjārahe pūjayato, buddhe yadiva sāvake;</gatha1>
<gathalast line="60">Papañcasamatikkante, tiṇṇasokapariddave.</gathalast>
<gatha1 line="61">‘‘Te tādise pūjayato, nibbute akutobhaye;</gatha1>
<gathalast line="62">Na sakkā puññaṃ saṅkhātuṃ, imettamapi kenacī’’ti. (dha. pa. 195-196; apa. thera 1.10.1-2);</gathalast>
<unindented line="63">Puññātisayo ca yathādhippetaparisamāpanupāyo. Yathāha –</unindented>
<gatha1 line="64">‘‘Esa devamanussānaṃ, sabbakāmadado nidhi;</gatha1>
<gathalast line="65">Yaṃ yadevābhipatthenti, sabbametena labbhatī’’ti. (khu. pā. 8.10);</gathalast>
<paragraph line="66">Upāyesu <pageBreak edition="V" number="1.0006" />ca paṭipannassa hoteva kāriyaniṭṭhānaṃ. Ratanattayapūjā hi niratisayapuññakkhettasaṃbuddhiyā aparimeyyappabhavo puññātisayoti bahuvidhantarāyepi <pageBreak edition="M" number="1.0005" />lokasannivāse antarāyanibandhanasakalasaṃkilesaviddhaṃsanāya pahoti, bhayādiupaddavañca nivāreti. Tasmā suvuttaṃ ‘‘saṃvaṇṇanārambhe ratanattayapaṇāmakaraṇaṃ yathāpaṭiññātasaṃvaṇṇanāya anantarāyena parisamāpanatthanti veditabba’’nti.</paragraph>
<paragraph line="67">Evaṃ pana sappayojanaṃ ratanattayavandanaṃ kattukāmo paṭhamaṃ tāva bhagavato vandanaṃ kātuṃ tammūlakattā sesaratanānaṃ <bold>‘‘yo kappa…pe… mahākāruṇikassa tassā’’</bold>ti āha. Ettha pana yassā desanāya saṃvaṇṇanaṃ kattukāmo, sā yasmā karuṇāppadhānā, na suttantadesanā viya karuṇāpaññāppadhānā, nāpi abhidhammadesanā viya paññāppadhānā, tasmā karuṇāppadhānameva bhagavato thomanaṃ āraddhaṃ. Esā hi ācariyassa pakati, yadidaṃ ārambhānurūpathomanā. Teneva suttantadesanāya saṃvaṇṇanārambhe ‘‘karuṇāsītalahadayaṃ, paññāpajjotavihatamohatama’’nti karuṇāpaññāppadhānaṃ, abhidhammadesanāya saṃvaṇṇanārambhe ‘‘karuṇā viya sattesu, paññā yassa mahesino’’ti paññāppadhānañca thomanaṃ āraddhaṃ. Karuṇāpaññāppadhānā hi suttantadesanā tesaṃ tesaṃ sattānaṃ āsayānusayādhimutticariyādibhedaparicchindanasamatthāya paññāya sattesu ca mahākaruṇāya tattha sātisayappavattito. Suttantadesanāya hi mahākaruṇāsamāpattibahulo veneyyasantānesu tadajjhāsayānulomena gambhīramatthapadaṃ patiṭṭhāpesi. Abhidhammadesanā ca kevalaṃ paññāppadhānā paramatthadhammānaṃ yathāsabhāvapaṭivedhasamatthāya paññāya tattha sātisayappavattito.</paragraph>
<paragraph line="68">Vinayadesanā pana āsayādinirapekkhaṃ kevalaṃ karuṇāya pākatikasattenapi asotabbārahaṃ suṇanto apucchitabbārahaṃ pucchanto avattabbārahañca vadanto bhagavā sikkhāpadaṃ paññapesīti karuṇāppadhānā. Tathā hi ukkaṃsapariyantagatahirottappopi bhagavā lokiyasādhujanehipi pariharitabbāni ‘‘sikharaṇīsī’’tiādīni vacanāni yathāparādhañca garahavacanāni vinayapiṭakadesanāya mahākaruṇāsañcoditamānaso mahāparisamajjhe abhāsi, taṃtaṃsikkhāpadapaññattikāraṇāpekkhāya verañjādīsu sārīrikañca khedamanubhosi. Tasmā kiñcāpi bhūmantarapaccayākārasamayantarakathānaṃ viya vinayapaññattiyāpi samuṭṭhāpikā paññā anaññasādhāraṇatāya atisayakiccavatī, karuṇāya kiccaṃ pana tatopi adhikanti <pageBreak edition="M" number="1.0006" />karuṇāppadhānā vinayadesanā. Karuṇābyāpārādhikatāya hi desanāya karuṇāppadhānatā. Tasmā ārambhānurūpaṃ karuṇāppadhānameva ettha thomanaṃ katanti veditabbaṃ.</paragraph>
<paragraph line="69">Karuṇāggahaṇena <pageBreak edition="V" number="1.0007" />ca aparimeyyappabhāvā sabbepi buddhaguṇā saṅgahitāti daṭṭhabbā taṃmūlakattā sesabuddhaguṇānaṃ. Mahākaruṇāya vā chasu asādhāraṇañāṇesu aññatarattā taṃsahacaritasesāsādhāraṇañāṇānampi gahaṇasabbhāvato sabbepi buddhaguṇā nayato dassitāva honti. Esoyeva hi niravasesato buddhaguṇānaṃ dassanupāyo yadidaṃ nayaggāho. Aññathā ko nāma samattho bhagavato guṇe anupadaṃ niravasesato dassetuṃ. Tenevāha –</paragraph>
<gatha1 line="70">‘‘Buddhopi buddhassa bhaṇeyya vaṇṇaṃ,</gatha1>
<gatha2 line="71">Kappampi ce aññamabhāsamāno;</gatha2>
<gatha3 line="72">Khīyetha kappo ciradīghamantare,</gatha3>
<gathalast line="73">Vaṇṇo na khīyetha tathāgatassā’’ti. (dī. ni. aṭṭha. 1.304; 3.141; ma. ni. aṭṭha. 2.425);</gathalast>
<paragraph line="74">Teneva ca āyasmatā sāriputtattherenapi buddhaguṇaparicchedanaṃ patianuyuttena ‘‘no hetaṃ, bhante’’ti paṭikkhipitvā ‘‘apica me, bhante, dhammanvayo vidito’’ti (dī. ni. 2.146) vuttaṃ. Tasmā ‘‘yo kappakoṭīhipī’’tiādinā karuṇāmukhena saṅkhepato sakalasabbaññuguṇehi bhagavantaṃ abhitthavīti daṭṭhabbaṃ. Ayamettha samudāyattho.</paragraph>
<paragraph line="75">Ayaṃ pana avayavattho – <bold>yo</bold>ti aniyamavacanaṃ. Tassa ‘‘nātho’’ti iminā sambandho. ‘‘Kappakoṭīhipī’’tiādinā pana yāya karuṇāya so ‘‘mahākāruṇiko’’ti vuccati, tassā vasena kappakoṭigaṇanāyapi appameyyaṃ kālaṃ lokahitatthāya atidukkaraṃ karontassa bhagavato dukkhānubhavanaṃ dasseti. Karuṇāya baleneva hi so bhagavā hatthagatampi nibbānaṃ pahāya saṃsārapaṅke nimuggaṃ sattanikāyaṃ tato samuddharaṇatthaṃ cintetumpi asakkuṇeyyaṃ nayanajīvitaputtabhariyadānādikaṃ atidukkaramakāsi. <bold>Kappakoṭīhipi appameyyaṃ kāla</bold>nti kappakoṭigaṇanāyapi ‘‘ettakā kappakoṭiyo’’ti pametuṃ asakkuṇeyyaṃ kālaṃ, kappakoṭigaṇanavasenapi paricchinditumasakkuṇeyyattā aparicchinnāni kappasatasahassādhikāni <pageBreak edition="M" number="1.0007" />cattāri asaṅkhyeyyānīti vuttaṃ hoti. Kappakoṭivaseneva hi so kālo appameyyo, asaṅkhyeyyavasena pana paricchinnoyeva. ‘‘Kappakoṭīhipī’’ti <bold>api</bold>saddo kappakoṭivasenapi tāva pametuṃ na sakkā, pageva vassagaṇanāyāti dasseti. ‘‘Appameyyaṃ kāla’’nti accantasaṃyoge upayogavacanaṃ ‘‘māsamadhīte, divasaṃ caratī’’tiādīsu viya. <bold>Karonto atidukkarānī</bold>ti pañcamahāpariccāgādīni atidukkarāni karonto. Evamatidukkarāni <pageBreak edition="V" number="1.0008" />karonto kiṃ vindīti ce? <bold>Khedaṃ gato,</bold>kāyikaṃ khedamupagato, parissamaṃ pattoti attho, dukkhamanubhavīti vuttaṃ hoti. Dukkhañhi khijjati sahitumasakkuṇeyyanti ‘‘khedo’’ti vuccati. <bold>Lokahitāyā</bold>ti ‘‘anamatagge saṃsāre vaṭṭadukkhena accantapīḷitaṃ sattalokaṃ tamhā dukkhato mocetvā nibbānasukhabhāgiyaṃ karissāmī’’ti evaṃ sattalokassa hitakaraṇatthāyāti attho. Assa ca ‘‘atidukkarāni karonto’’ti iminā sambandho. Lokahitāya khedaṃ gatoti yojanāyapi natthi doso. <bold>Mahāgaṇṭhipade</bold>pi hi ‘‘atidukkarāni karonto khedaṃ gato, kimatthanti ce? Lokahitāyā’’ti vuttaṃ.</paragraph>
<paragraph line="76">Yaṃ pana evaṃ yojanaṃ asambhāventena <bold>kenaci</bold>vuttaṃ ‘‘na hi bhagavā lokahitāya saṃsāradukkhamanubhavati. Na hi kassaci dukkhānubhavanaṃ lokassa upakāraṃ āvahatī’’ti, taṃ tassa matimattaṃ. Evaṃ yojanāyapi atidukkarāni karontassa bhagavato dukkhānubhavanaṃ lokahitakaraṇatthāyāti ayamattho viññāyati, na tu dukkhānubhavaneneva lokahitasiddhīti. Paṭhamaṃ vuttayojanāyapi hi na dukkarakaraṇamattena lokahitasiddhi. Na hi dukkaraṃ karonto kañci sattaṃ maggaphalādīsu patiṭṭhāpeti, atha kho tādisaṃ atidukkaraṃ katvā sabbaññubhāvaṃ sacchikatvā niyyānikadhammadesanāya maggaphalādīsu satte patiṭṭhāpento lokassa hitaṃ sādheti.</paragraph>
<paragraph line="77">Kāmañcettha sattasaṅkhārabhājanavasena tividho loko, hitakaraṇassa pana adhippetattā taṃvisayasseva sattalokassa vasena attho gahetabbo. So hi lokīyanti ettha puññapāpāni taṃvipāko cāti ‘‘loko’’ti vuccati. Katthaci pana ‘‘sanarāmaralokagaru’’ntiādīsu samūhatthopi lokasaddo samudāyavasena lokīyati paññāpīyatīti. Yaṃ <pageBreak edition="M" number="1.0008" />panettha <bold>kenaci</bold>vuttaṃ ‘‘iminā sattalokañca jātilokañca saṅgaṇhāti, tasmā tassa sattalokassa idhalokaparalokahitaṃ, atikkantaparalokānaṃ vā ucchinnalokasamudayānaṃ idha jātiloke okāsaloke vā diṭṭhadhammasukhavihārasaṅkhātañca hitaṃ sampiṇḍetvā lokassa, lokānaṃ, loke vā hitanti sarūpekasesaṃ katvā lokahitamiccevāhā’’ti, na taṃ sārato paccetabbaṃ diṭṭhadhammasukhavihārasaṅkhaātahitassapi sattalokavisayattā, sattalokaggahaṇeneva ucchinnamūlānaṃ khīṇāsavānampi saṅgahitattā.</paragraph>
<indent line="78">Sabbattha <bold>‘‘kenacī’’</bold>ti vutte <bold>‘‘vajirabuddhiṭīkākārenā’’</bold>ti gahetabbaṃ. <bold>‘‘Mahāgaṇṭhipade’’</bold>ti vā <bold>‘‘majjhimagaṇṭhipade’’</bold>ti vā <bold>‘‘cūḷagaṇṭhipade’’</bold>ti vā vutte <bold>‘‘sīhaḷagaṇṭhipadesū’’</bold>ti <pageBreak edition="V" number="1.0009" />gahetabbaṃ. Kevalaṃ <bold>‘‘gaṇṭhipade’’</bold>ti vutte <bold>‘‘māgadhabhāsāya likhite gaṇṭhipade’’</bold>ti gahetabbaṃ.</indent>
<paragraph line="79"><bold>Nātho</bold>ti lokapaṭisaraṇo, lokasāmī lokanāyakoti vuttaṃ hoti. Tathā hi sabbānatthapaahārapubbaṅgamāya niravasesahitasukhavidhānatapparāya niratisayāya payogasampattiyā sadevamanussāya pajāya accantupakāritāya aparimitanirupamappabhāvaguṇavisesasamaṅgitāya ca sabbasattuttamo bhagavā aparimāṇāsu lokadhātūsu aparimāṇānaṃ sattānaṃ ekapaṭisaraṇo patiṭṭhā. Atha vā nāthatīti <bold>nātho,</bold>veneyyānaṃ hitasukhaṃ mettāyanavasena āsīsati patthetīti attho. Atha vā nāthati veneyyagate kilese upatāpetīti attho, nāthatīti vā yācatīti attho. Bhagavā hi ‘‘sādhu, bhikkhave, bhikkhu kālena kālaṃ attasampattiṃ paccavekkheyyā’’tiādinā (a. ni. 8.7) sattānaṃ taṃ taṃ hitapaṭipattiṃ yācitvāpi karuṇāya samussāhito te tattha niyojeti. Paramena vā cittissariyena samannāgato sabbasatte īsati abhibhavatīti paramissaro bhagavā ‘‘nātho’’ti vuccati. Sabbopi cāyamattho saddasatthānusārato veditabbo.</paragraph>
<paragraph line="80"><bold>Mahākāruṇikassā</bold>ti yo karuṇāya kampitahadayattā lokahitatthaṃ atidukkarakiriyāya anekappakāraṃ tādisaṃ saṃsāradukkhamanubhavitvā āgato, tassa mahākāruṇikassāti attho. Tattha kiratīti <pageBreak edition="M" number="1.0009" /><bold>karuṇā,</bold>paradukkhaṃ vikkhipati apanetīti attho. Dukkhitesu vā kirīyati pasārīyatīti karuṇā. Atha vā kiṇātīti karuṇā, paradukkhe sati kāruṇikaṃ hiṃsati vibādheti, vināseti vā parassa dukkhanti attho. Paradukkhe sati sādhūnaṃ kampanaṃ hadayakhedaṃ karotīti vā karuṇā. Atha vā kamiti sukhaṃ, taṃ rundhatīti karuṇā. Esā hi paradukkhāpanayanakāmatālakkhaṇā attasukhanirapekkhatāya kāruṇikānaṃ sukhaṃ rundhati vibādhetīti. Karuṇāya niyuttoti kāruṇiko yathā ‘‘dovāriko’’ti. Yathā hi dvāraṭṭhānato aññattha vattamānopi dvārapaṭibaddhajīviko puriso dvārānativattavuttitāya dvāre niyuttoti ‘‘dovāriko’’ti vuccati, evaṃ bhagavā mettādivasena karuṇāvihārato aññattha vattamānopi karuṇānativattavuttitāya karuṇāya niyuttoti ‘‘kāruṇiko’’ti vuccati. Mahābhinīhārato paṭṭhāya hi yāva mahāparinibbānā lokahitatthameva lokanāthā tiṭṭhanti. Mahanto kāruṇikoti mahākāruṇiko. Satipi bhagavato tadaññaguṇānampi vasena mahantabhāve kāruṇikasaddasannidhānena vuttattā karuṇāvasenettha mahantabhāvo veditabbo yathā ‘‘mahāveyyākaraṇo’’ti. Evañca katvā ‘‘mahākāruṇikassā’’ti iminā padena puggalādhiṭṭhānena satthu mahākaruṇā vuttā hoti.</paragraph>
<paragraph line="81">Atha <pageBreak edition="V" number="1.0010" />vā karuṇā karuṇāyanaṃ sīlaṃ pakati etassāti <bold>kāruṇiko,</bold>pathavīphassādayo viya kakkhaḷaphusanādisabhāvā karuṇāyanasabhāvo sabhāvabhūtakaruṇoti attho. Sesaṃ purimasadisameva. Atha vā mahāvisayatāya mahānubhāvatāya mahābalatāya ca mahatī karuṇāti <bold>mahākaruṇā</bold>. Bhagavato hi karuṇā niravasesesu sattesu pavattati, pavattamānā ca anaññasādhāraṇā pavattati, diṭṭhadhammikādibhedañca mahantameva sattānaṃ hitasukhaṃ ekantato nipphādeti, mahākaruṇāya niyuttoti <bold>mahākāruṇiko</bold>ti sabbaṃ vuttanayeneva veditabbaṃ. Atha vā mahatī pasatthā karuṇā assa atthīti mahākāruṇiko. Pūjāvacano hettha mahantasaddo ‘‘mahāpuriso’’tiādīsu viya. Pasatthā ca bhagavato karuṇā mahākaruṇāsamāpattivasenapi pavattito anaññasādhāraṇattāti.</paragraph>
<paragraph line="82">Evaṃ <pageBreak edition="M" number="1.0010" />karuṇāmukhena saṅkhepato sakalasabbaññuguṇehi bhagavantaṃ thometvā idāni saddhammaṃ thometuṃ <bold>‘‘asambudha’’</bold>ntiādimāha. Tattha <bold>asambudha</bold>nti pubbakālakiriyāniddeso, tassa asambujjhanto appaṭivijjhantoti attho, yathāsabhāvaṃ appaṭivijjhanatoti vuttaṃ hoti. Hetuattho hettha antasaddo ‘‘paṭhanto nisīdatī’’tiādīsu viya. <bold>Ya</bold>nti pubbakālakiriyāya aniyamato kammaniddeso. <bold>Buddhanisevita</bold>nti tassa visesanaṃ. Tattha buddhasaddassa tāva ‘‘bujjhitā saccānīti buddho, bodhetā pajāyāti buddho’’tiādinā (mahāni. 192) niddesanayena attho veditabbo. Atha vā savāsanāya aññāṇaniddāya accantavigamato, buddhiyā vā vikasitabhāvato buddhavāti <bold>buddho</bold>jāgaraṇavikasanatthavasena. Atha vā kassacipi ñeyyadhammassa anavabuddhassa abhāvena ñeyyavisesassa kammabhāvena aggahaṇato kammavacanicchāya abhāvena avagamanatthavaseneva kattuniddeso labbhatīti buddhavāti buddho. Atthato pana pāramitāparibhāvito sayambhūñāṇena saha vāsanāya vihataviddhaṃsitaniravasesakileso mahākaruṇāsabbaññutaññāṇādiaparimeyyaguṇagaṇādhāro khandhasantāno buddho. Yathāha ‘‘buddhoti yo so bhagavā sayambhū anācariyako pubbe ananussutesu dhammesu sāmaṃ saccāni abhisambujjhi, tattha ca sabbaññutaṃ patto balesu ca vasībhāva’’nti (mahāni. 192; cūḷani. pārāyanatthutigāthāniddesa 97; paṭi. ma. 1.161). Tena evaṃ nirupamappabhāvena buddhena nisevitaṃ gocarāsevanābhāvanāsevanāhi yathārahaṃ nisevitaṃ anubhūtanti attho.</paragraph>
<paragraph line="83">Tattha nibbānaṃ gocarāsevanāvaseneva nisevitaṃ, maggo pana attanā bhāvito ca bhāvanāsevanāvasena sevito, parehi uppāditāni pana maggaphalāni cetopariyañāṇādinā yadā parijānāti, attanā uppāditāni vā paccavekkhaṇañāṇena paricchindati, tadā gocarāsevanāvasenapi <pageBreak edition="V" number="1.0011" />sevitāni hontiyeva. Ettha ca pariyattidhammassapi pariyāyato dhammaggahaṇena gahaṇe sati sopi desanāsammasanañāṇagocaratāya gocarāsevanāya sevitoti sakkā gahetuṃ. ‘‘Abhidhammanayasamuddaṃ adhigacchati, tīṇi piṭakāni sammasī’’ti ca aṭṭhakathāyaṃ vuttattā pariyattidhammassapi sacchikiriyāya sammasanapariyāyo labbhatīti yaṃ asambudhaṃ asambujjhanto asacchikarontoti atthasambhavato sopi idha vutto evāti daṭṭhabbaṃ. Tampi <pageBreak edition="M" number="1.0011" />ca appaṭivijjhanto bhavābhavaṃ gacchati, pariññātadhammavinayo pana tadatthapaṭipattiyā sammāpaṭipanno na cirasseva dukkhassantaṃ karissati. Vuttañhetaṃ –</paragraph>
<gatha1 line="84">‘‘Yo imasmiṃ dhammavinaye, appamatto vihassati;</gatha1>
<gathalast line="85">Pahāya jātisaṃsāraṃ, dukkhassantaṃ karissatī’’ti. (dī. ni. 2.185; saṃ. ni. 1.185);</gathalast>
<paragraph line="86">Ettha ca kiñcāpi maggaphalanibbānāni paccekabuddhabuddhasāvakehipi gocarāsevanādinā sevitāni honti, tathāpi ukkaṭṭhaparicchedavasena ‘‘buddhanisevita’’nti vuttaṃ. <bold>Kenaci</bold>pana buddhasaddassa sāmaññato buddhānubuddhapaccekabuddhānampi ettheva saṅgaho vutto.</paragraph>
<paragraph line="87"><bold>Bhavābhava</bold>nti aparakālakiriyāya kammaniddeso, bhavato bhavanti attho. Atha vā <bold>bhavābhava</bold>nti sugatiduggativasena hīnapaṇītavasena ca khuddakaṃ mahantañca bhavanti attho. Vuddhatthopi hi a-kāro dissati ‘‘asekkhā dhammā’’tiādīsu viya. Tasmā <bold>abhavo</bold>ti mahābhavo vuccati. Atha vā <bold>bhavo</bold>ti vuddhi, <bold>abhavo</bold>ti hāni. <bold>Bhavo</bold>ti vā sassatadiṭṭhi, <bold>abhavo</bold>ti ucchedadiṭṭhi. Vuttappakāro bhavo ca abhavo ca bhavābhavo. Taṃ bhavābhavaṃ. <bold>Gacchatī</bold>ti aparakālakiriyāniddeso. <bold>Jīvaloko</bold>ti sattaloko. Jīvaggahaṇena hi saṅkhārabhājanalokaṃ nivatteti tassa bhavābhavagamanāsambhavato. Namo atthūti pāṭhaseso daṭṭhabbo.</paragraph>
<paragraph line="88"><bold>Avijjādikilesajālaviddhaṃsino</bold>ti dhammavisesanaṃ. Tattha avindiyaṃ vindatīti <bold>avijjā</bold>. Pūretuṃ ayuttaṭṭhena kāyaduccaritādi avindiyaṃ nāma, aladdhabbanti attho. Tabbiparītato kāyasucaritādi vindiyaṃ nāma, taṃ vindiyaṃ na vindatīti vā avijjā, khandhānaṃ rāsaṭṭhaṃ, āyatanānaṃ āyatanaṭṭhaṃ, dhātūnaṃ suññataṭṭhaṃ, indriyānaṃ adhipatiyaṭṭhaṃ, saccānaṃ tathaṭṭhaṃ aviditaṃ karotīti vā avijjā, dukkhādīnaṃ pīḷanādivasena vuttaṃ catubbidhaṃ atthaṃ aviditaṃ karotītipi avijjā, antavirahite saṃsāre sabbayonigatibhavaviññāṇaṭṭhitisattāvāsesu satte javāpetīti <pageBreak edition="V" number="1.0012" />vā avijjā, paramatthato avijjamānesupi itthipurisādīsu javati, vijjamānesupi khandhādīsu na javatīti vā avijjā. Sā ādi yesaṃ taṇhādīnaṃ te avijjādayo, teyeva <pageBreak edition="M" number="1.0012" />kilissanti etehi sattāti <bold>kilesā,</bold>teyeva ca sattānaṃ bandhanaṭṭhena jālasadisāti <bold>jālaṃ,</bold>taṃ viddhaṃseti sabbaso vināseti sīlenāti avijjādikilesajālaviddhaṃsī. Nanu cettha sapariyattiko navalokuttaradhammo adhippeto, tattha ca maggoyeva kilese viddhaṃseti, netareti ce? Vuccate. Maggassapi nibbānamāgamma kilesaviddhaṃsanato nibbānampi kilese viddhaṃseti nāma, maggassa kilesaviddhaṃsanakiccaṃ phalena nipphannanti phalampi ‘‘kilesaviddhaṃsī’’ti vuccati. Pariyattidhammopi kilesaviddhaṃsanassa paccayattā ‘‘kilesaviddhaṃsī’’ti vattumarahatīti na koci doso.</paragraph>
<paragraph line="89"><bold>Dhammavarassa tassā</bold>ti pubbe aniyamitassa niyamavacanaṃ. Tattha yathānusiṭṭhaṃ paṭipajjamāne catūsu apāyesu apatamāne dhāretīti <bold>dhammo</bold>.</paragraph>
<gatha1 line="90">‘‘Ye keci dhammaṃ saraṇaṃ gatāse, na te gamissanti apāyabhūmiṃ;</gatha1>
<gathalast line="91">Pahāya mānusaṃ dehaṃ, devakāyaṃ paripūressantī’’ti. (dī. ni. 2.332; saṃ. ni. 1.37) –</gathalast>
<unindented line="92">Hi vuttaṃ. Saṃsāradukkhe vā apatamāne katvā dhāretīti dhammo maggaphaluppattiyā sattakkhattuparamatādivasena saṃsārassa paricchinnattā. Apāyādinibbattakakilesaviddhaṃsanañcettha dhāraṇaṃ. Evañca katvā ariyamaggo tassa tadatthasiddhihetutāya nibbānañcāti ubhayameva nippariyāyato dhāreti, ariyaphalaṃ pana taṃsamucchinnakilesapaṭippassambhanena tadanuguṇatāya, pariyattidhammo tadadhigamahetutāyāti ubhayaṃ pariyāyato dhāretīti veditabbaṃ. Vuttappakāro dhammoyeva attano uttaritarābhāvena varo pavaro anuttaroti <bold>dhammavaro,</bold>tassa dhammavarassa namo atthūti sambandho. Ettāvatā cettha amhehi sārattho pakāsito. Yaṃ panettha <bold>kenaci</bold>papañcitaṃ, amhehi ca idha na dassitaṃ, na taṃ sārato paccetabbaṃ. Ito paresupi evameva daṭṭhabbaṃ. Tasmā ito paṭṭhāya ettakampi avatvā sāratthameva dassayissāma. Yattha pana <bold>kenaci</bold>accantaviruddhaṃ likhitaṃ, tampi katthaci dassayissāma. Ettha ca ‘‘avijjādikilesajālaviddhaṃsino’’ti etena svākkhātatādīhi dhammaṃ thometi, ‘‘dhammavarassā’’ti etena aññassa visiṭṭhassa abhāvadīpanato paripuṇṇatāya. Paṭhamena vā pahānasampadaṃ dhammassa dasseti, dutiyena pabhāvasampadaṃ.</unindented>
<paragraph line="93">Evaṃ <pageBreak edition="M" number="1.0013" /><pageBreak edition="V" number="1.0013" />saṅkhepeneva sabbadhammaguṇehi saddhammaṃ thometvā idāni ariyasaṅghaṃ thometuṃ <bold>‘‘guṇehī’’</bold>tiādimāha. ‘‘Guṇehī’’ti padassa ‘‘yutto’’ti iminā sambandho. Idāni yehi guṇehi yutto, te dassento <bold>‘‘sīlasamādhī’’</bold>tiādimāha. Tattha catupārisuddhisīlādi <bold>‘‘sīla’’</bold>nti vuccati. <bold>Samādhī</bold>ti paṭhamajjhānādi. Samādhisīsena hi paṭhamajjhānādayo vuttā. <bold>Paññā</bold>ti maggapaññā. Vimutti ca vimuttiñāṇañca vimuttivimuttiñāṇanti vattabbe ekadesasarūpekasesanayena ‘‘vimuttiñāṇa’’nti vuttaṃ. Ādisaddapariyāyena pabhutisaddena vā vimuttiggahaṇaṃ veditabbaṃ. Tattha <bold>vimuttī</bold>ti phalaṃ. <bold>Vimuttiñāṇa</bold>nti paccavekkhaṇañāṇaṃ. <bold>Pabhuti</bold>-saddena chaḷabhiññācatupaṭisambhidādayo guṇā saṅgahitāti daṭṭhabbaṃ. Ettha ca sīlādayo guṇā lokiyā lokuttarā ca yathāsambhavaṃ niddiṭṭhāti veditabbā. Yaṃ panettha <bold>kenaci</bold>vuttaṃ ‘‘sīlādayo kiñcāpi lokiyalokuttarā yathāsambhavaṃ labbhanti, tathāpi ante ‘ariyasaṅgha’nti vacanato sīlādayo cattāro dhammakkhandhā lokuttarāvā’’ti, taṃ tassa matimattaṃ. Na hi ariyasaṅghassa lokiyaguṇehipi thomanāya koci doso dissati, sabbaññubuddhassapi tāva lokiyalokuttaraguṇehi thomanā hoti, kimaṅgaṃ pana ariyasaṅghassāti.</paragraph>
<paragraph line="94">Kusalatthikānaṃ janānaṃ puññassa vuddhiyā khettasadisattā khettanti āha <bold>‘‘khettaṃ janānaṃ kusalatthikāna’’</bold>nti. Khittaṃ bījaṃ mahapphalabhāvakaraṇena tāyatīti hi khettaṃ, pubbaṇṇāparaṇṇaviruhanabhūmi, taṃsadisattā ariyasaṅghopi ‘‘khetta’’nti vuccati. Iminā ariyasaṅghassa anuttarapuññakkhettabhāvaṃ dīpeti. ‘‘Anuttaraṃ puññakkhettaṃ lokassā’’ti hi vuttaṃ. <bold>Ta</bold>nti pubbe ‘‘yo’’ti aniyamena vuttassa niyamavacanaṃ. <bold>Ariyasaṅgha</bold>nti ettha ārakattā kilesehi, anaye na iriyanato, aye ca iriyanato ariyā niruttinayena. Atha vā sadevakena lokena saraṇanti araṇīyato upagantabbato upagatānañca tadatthasiddhito ariyā. Ariyānaṃ saṅgho samūhoti <bold>ariyasaṅgho</bold>. Atha vā ariyo ca so yathāvuttanayena saṅgho ca diṭṭhisīlasāmaññena saṃhatabhāvatoti ariyasaṅgho, aṭṭha ariyapuggalā. Taṃ ariyasaṅghaṃ. Bhagavato aparabhāge buddhadhammaratanānampi samadhigamo saṅgharatanādhīnoti ariyasaṅghassa bahūpakārataṃ dassetuṃ idheva <bold>‘‘sirasā namāmī’’</bold>ti vuttanti daṭṭhabbaṃ.</paragraph>
<paragraph line="95">Evaṃ <pageBreak edition="M" number="1.0014" />gāthāttayena saṅkhepato sakalaguṇasaṃkittanamukhena ratanattayassa paṇāmaṃ katvā idāni taṃ nipaccakāraṃ yathādhippete payojane pariṇāmento āha <bold>‘‘icceva’’</bold>miccādi. Iccevaṃ yathāvuttanayena <bold>accantaṃ</bold>ekantena <bold>namassaneyyaṃ</bold>namassitabbaṃ ratanattayaṃ <bold>namassamāno</bold>kāyavācācittehi vandamāno ahaṃ vipulaṃ yaṃ puññābhisandaṃ alatthanti sambandho. Tattha buddhādayo <pageBreak edition="V" number="1.0014" />ratijananaṭṭhena <bold>ratanaṃ</bold>. Tesañhi ‘‘itipi so bhagavā’’tiādinā yathābhūtaguṇe āvajjentassa amatādhigamahetubhūtaṃ anappakaṃ pītipāmojjaṃ uppajjati. Yathāha –</paragraph>
<indent line="96">‘‘Yasmiṃ, mahānāma, samaye ariyasāvako tathāgataṃ anussarati, nevassa tasmiṃ samaye rāgapariyuṭṭhitaṃ cittaṃ hoti, na dosapariyuṭṭhitaṃ cittaṃ hoti, na mohapariyuṭṭhitaṃ cittaṃ hoti, ujugatamevassa tasmiṃ samaye cittaṃ hoti, ujugatacitto kho pana, mahānāma, ariyasāvako labhati atthavedaṃ, labhati dhammavedaṃ, labhati dhammūpasaṃhitaṃ pāmojjaṃ, pamuditassa pīti jāyatī’’tiādi (a. ni. 11.11).</indent>
<paragraph line="97">Cittīkatādibhāvo vā ratanaṭṭho. Vuttañhetaṃ –</paragraph>
<gatha1 line="98">‘‘Cittīkataṃ mahagghañca, atulaṃ dullabhadassanaṃ;</gatha1>
<gathalast line="99">Anomasattaparibhogaṃ, ratanaṃ tena vuccatī’’ti. (dī. ni. aṭṭha. 2.33);</gathalast>
<unindented line="100">Cittīkatabhāvādayo ca anaññasādhāraṇā buddhādīsuyeva labbhantīti.</unindented>
<paragraph line="101">‘‘Puññābhisandanti puññarāsiṃ puññappavattaṃ vā’’ti <bold>mahāgaṇṭhipade</bold>vuttaṃ. <bold>Majjhimagaṇṭhipade</bold>pana <bold>cūḷagaṇṭhipade</bold>ca ‘‘puññābhisandanti puññābhinisaṃsa’’ntipi attho vutto. <bold>Puññābhisanda</bold>nti puññanadiṃ, puññappavāhanti evaṃ panettha attho veditabbo. Avicchedena pavattiyamānañhi puññaṃ abhisandanaṭṭhena ‘‘puññābhisando’’ti vuccati. Teneva sāratthapakāsiniyā saṃyuttanikāyaṭṭhakathāya (saṃ. ni. aṭṭha. 3.5.1027) –</paragraph>
<indent line="102">‘‘Cattārome, bhikkhave, puññābhisandā kusalābhisandā sukhassāhārā. Katame cattāro? Idha, bhikkhave, ariyasāvako buddhe aveccappasādena samannāgato hoti ‘itipi <pageBreak edition="M" number="1.0015" />so bhagavā…pe… buddho bhagavā’ti, ayaṃ paṭhamo puññābhisando kusalābhisando sukhassāhāro’’ti (saṃ. ni. 5.1027) –</indent>
<unindented line="103">Evamādikāya pāḷiyā atthaṃ dassento ‘‘puññābhisandā kusalābhisandāti puññanadiyo kusalanadiyo’’ti vuttaṃ. Yaṃ pana <bold>gaṇṭhipade</bold>vuttaṃ ‘‘puññābhisandanti puññaphala’’nti, taṃ na sundaraṃ <pageBreak edition="V" number="1.0015" />. Na hi ratanattayaṃ namassamāno tasmiṃ khaṇe puññaphalaṃ alattha, kintu anappakaṃ puññarāsiṃ tadā alabhi, tassa ca phalaṃ paralokabhāgī, diṭṭhadhamme tu antarāyavighāto tassa ca puññassa ānisaṃsamattakaṃ, ‘‘tassānubhāvena hatantarāyo’’ti ca vuttaṃ, na ca puññaphale anuppanne tassānubhāvena hatantarāyabhāvo na sijjhati, na cetaṃ tasmiṃyeva khaṇe diṭṭhadhammavedanīyaṃ ahosi. Tasmā tassa mahato puññappavāhassa ānubhāvena hatantarāyoti ayameva attho yujjati. Athāpi paṇāmakiriyāya janitattā puññameva puññaphalanti tassādhippāyo siyā, evaṃ sati yujjeyya. So ca puññappavāho na appamattako, atha kho mahantoyevāti dassento āha <bold>‘‘vipula’’</bold>nti, mahantaṃ anappakanti vuttaṃ hoti. <bold>Alattha</bold>nti alabhiṃ, pāpuṇinti attho.</unindented>
<paragraph line="104"><bold>Tassānubhāvenā</bold>ti tassa yathāvuttassa puññappavāhassa ānubhāvena balena. <bold>Hatantarāyo</bold>ti taṃtaṃsampattiyā vibandhanavasena sattasantānassa antare vemajjhe eti āgacchatīti antarāyo, diṭṭhadhammikādianattho. Paṇāmapayojane vuttavidhinā hato viddhasto antarāyo upaddavo assāti hatantarāyo. Assa ‘‘vaṇṇayissaṃ vinaya’’nti iminā sambandho, hatantarāyo hutvā vinayaṃ vaṇṇayissanti vuttaṃ hoti. Etena tassa puññappavāhassa attano pasādasampattiyā ratanattayassa ca khettabhāvasampattiyā atthasaṃvaṇṇanāya upaghātakaupaddavānaṃ hanane samatthataṃ dīpeti.</paragraph>
<paragraph line="105">Evaṃ ratanattayassa nipaccakārakaraṇe payojanaṃ dassetvā idāni yassa vinayapiṭakassa atthaṃ saṃvaṇṇetukāmo, tassa tāva bhagavato sāsanassa mūlapatiṭṭhānabhāvaṃ dassetvā tampi thomento āha <bold>‘‘yasmiṃ ṭhite’’</bold>tiādi. Aṭṭhitassa susaṇṭhitassa bhagavato sāsanaṃ yasmiṃ <pageBreak edition="M" number="1.0016" />ṭhite patiṭṭhitaṃ hotīti yojetabbaṃ. Tattha <bold>yasmi</bold>nti yasmiṃ vinayapiṭake. <bold>Ṭhite</bold>ti pāḷito ca atthato ca anūnaṃ hutvā lajjīpuggalesu pavattanaṭṭhena ṭhiteti attho. <bold>Sāsana</bold>nti adhisīlaadhicittaadhipaññāsaṅkhātasikkhattayasaṅgahitaṃ sāsanaṃ. <bold>Aṭṭhitassā</bold>ti kāmasukhallikattakilamathānuyogasaṅkhāte antadvaye aṭṭhitassāti attho. ‘‘Appatiṭṭhaṃ khvāhaṃ, āvuso, anāyūhaṃ oghamatari’’nti (saṃ. ni. 1.1) hi vuttaṃ. Ayañcattho tīsupi <bold>sīhaḷagaṇṭhipadesu</bold>vuttoyeva. <bold>Gaṇṭhipade</bold>pana ‘‘aṭṭhitassāti parinibbutassapi bhagavato’’ti vuttaṃ.</paragraph>
<paragraph line="106"><bold>Patiṭṭhitaṃ hotī</bold>ti tesuyeva lajjīpuggalesu pavattanaṭṭhena patiṭṭhitaṃ hoti. <bold>Susaṇṭhitassā</bold>ti ettha tāva tīsupi <bold>gaṇṭhipadesu</bold>idaṃ vuttaṃ ‘‘dvattiṃsamahāpurisalakkhaṇaasītianubyañjanehi samannāgamanavasena <pageBreak edition="V" number="1.0016" />susaṇṭhānassāti attho. Anena assa rūpakāyasampattiṃ nidassetī’’ti. <bold>Gaṇṭhipade</bold>pana ‘‘yathāṭhāne patiṭṭhitehi lakkhaṇehi samannāgatattā rūpakāyena susaṇṭhito, kāyavaṅkādirahitattā tādilakkhaṇasamannāgatattā ca nāmakāyenapī’’ti vuttaṃ. <bold>Kenaci</bold>pana ‘‘catubrahmavihāravasena sattesu suṭṭhu sammā ca ṭhitassāti atthavasena vā susaṇṭhitassa. Susaṇṭhitattā hesa kevalaṃ sattānaṃ dukkhaṃ apanetukāmo hitaṃ upasaṃharitukāmo sampattiyā ca pamudito apakkhapatito ca hutvā vinayaṃ deseti. Tasmā imasmiṃ vinayasaṃvaṇṇanādhikāre sāruppāya thutiyā thomento āha ‘susaṇṭhitassā’’’ti vatvā <bold>‘‘gaṇṭhipadesu</bold>vuttattho adhippetādhikārānurūpo na hotī’’ti vuttaṃ. Ayaṃ panettha amhākaṃ khanti – yathāvuttakāmasukhallikādiantadvaye aṭṭhitattāyeva majjhimāya paṭipadāya sammā ṭhitattā susaṇṭhitassāti evamattho gahetabboti. Evañhi sati ārambhānurūpathomanā katā hoti yathāvuttaantadvayaṃ vivajjetvā majjhimāya paṭipadāya vinayapaññattiyāyeva yebhuyyena pakāsanato.</paragraph>
<paragraph line="107"><bold>Ta</bold>nti pubbe ‘‘yasmi’’nti aniyametvā vuttassa niyamavacanaṃ, tassa ‘‘vinaya’’nti iminā sambandho. <bold>Asammissa</bold>nti bhāvanapuṃsakaniddeso, nikāyantaraladdhīhi asammissaṃ katvā anākulaṃ katvā vaṇṇayissanti vuttaṃ hoti. Sikkhāpadapaññattiyā anurūpassa kālamattassapi dhammasenāpatisāriputtattherasadisenapi duviññeyyabhāvato kevalaṃ buddhavisayaṃ vinayapiṭakaṃ attano <pageBreak edition="M" number="1.0017" />balena vaṇṇayissāmīti vacanamattampi aññehi vattumasakkuṇeyyattā <bold>‘‘nissāya pubbācariyānubhāva’’</bold>nti āha. Pubbācariyānubhāvo nāma atthato pubbācariyehi saṃvaṇṇitā aṭṭhakathā, tatoyeva ca ‘‘pubbācariyānubhāvo aṭṭhakathā’’ti sabbattha <bold>gaṇṭhipadesu</bold>vuttaṃ. Tasmā pubbācariyehi saṃvaṇṇitaṃ aṭṭhakathaṃ nissāya vaṇṇayissaṃ, na attanoyeva balaṃ nissāyāti vuttaṃ hoti.</paragraph>
<paragraph line="108">Atha ‘‘porāṇaṭṭhakathāsu vijjamānāsu puna vinayasaṃvaṇṇanāya kiṃ payojana’’nti yo vadeyya, tassa porāṇaṭṭhakathāya anūnabhāvaṃ attano ca saṃvaṇṇanāya payojanaṃ dassento <bold>‘‘kāmañcā’’</bold>tiādimāha. <bold>Kāma</bold>nti ekantena, yathicchakaṃ vā, sabbasoti vuttaṃ hoti, tassa ‘‘saṃvaṇṇito’’ti iminā sambandho. Kāmaṃ saṃvaṇṇitoyeva, no na saṃvaṇṇitoti attho. Kehi pana so vinayo saṃvaṇṇitoti āha <bold>‘‘pubbācariyāsabhehī’’</bold>ti. Mahākassapattherādayo pubbācariyā eva akampiyaṭṭhena uttamaṭṭhena ca āsabhā, tehi pubbācariyāsabhehīti vuttaṃ hoti. Kīdisā panete pubbācariyāti āha <bold>‘‘ñāṇambū’’</bold>tiādi. Aggamaggañāṇasaṅkhātena <bold>ambunā</bold><pageBreak edition="V" number="1.0017" />salilena <bold>niddhotāni</bold>nissesato āyatiṃ anuppattidhammatāpādanena dhotāni vikkhālitāni visodhitāni rāgādīni tīṇi malāni kāmāsavādayo ca cattāro āsavā yehi te <bold>ñāṇambuniddhātamalāsavā,</bold>tehīti attho. Iminā ca na kevalaṃ etesu ācariyabhāvoyeva, atha kho rāgādimalarahitā khīṇāsavā visuddhasattā eteti dasseti.</paragraph>
<paragraph line="109">Khīṇāsavabhāvepi na ete sukkhavipassakā, atha kho evarūpehipi ānubhāvehi samannāgatāti dassento āha <bold>‘‘visuddhavijjāpaṭisambhidehī’’</bold>ti. Visuddhā accantaparisuddhā vijjā catasso ca paṭisambhidā yesaṃ te visuddhavijjāpaṭisambhidā, tehi. Ekadesena paṭisambhidaṃ appattānaṃ ariyānameva abhāvato etehi adhigatapaṭisambhidā paṭutaraladdhappabhedāti dassetuṃ <bold>visuddha</bold>ggahaṇaṃ kataṃ. <bold>Vijjā</bold>ti tisso vijjā, aṭṭha vijjā vā. Tattha dibbacakkhuñāṇaṃ pubbenivāsañāṇaṃ āsavakkhayañāṇañcāti imā tisso vijjā. Aṭṭha vijjā pana –</paragraph>
<gatha1 line="110">‘‘Vipassanāñāṇamanomayiddhi <pageBreak edition="M" number="1.0018" />,</gatha1>
<gatha2 line="111">Iddhippabhedopi ca dibbasotaṃ;</gatha2>
<gatha3 line="112">Parassa cetopariyāyañāṇaṃ,</gatha3>
<gatha2 line="113">Pubbenivāsānugatañca ñāṇaṃ;</gatha2>
<gatha3 line="114">Dibbañca cakkhāsavasaṅkhayo ca,</gatha3>
<gathalast line="115">Etāni ñāṇāni idhaṭṭha vijjā’’ti. –</gathalast>
<unindented line="116">Evaṃ vipassanāñāṇamanomayiddhīhi saddhiṃ pariggahitā cha abhiññāyeva. Atthapaṭisambhidā dhammapaṭisambhidā niruttipaṭisambhidā paṭibhānapaṭisambhidāti catasso paṭisambhidā. Tattha saṅkhepato hetuphale ñāṇaṃ atthapaṭisambhidā, hetumhi ñāṇaṃ dhammapaṭisambhidā, hetuhetuphalānurūpaṃ vohāresu ñāṇaṃ niruttipaṭisambhidā, idaṃ ñāṇaṃ imamatthaṃ jotayatīti iminā ākārena heṭṭhā vuttesu tīsu ñāṇesu pavattañāṇaṃ paṭibhānapaṭisambhidā. Etāsaṃ pana vitthārakathā atipapañcabhāvato idha na vuccati. Paṭisambhidāppattānaṃ saddhammesu chekabhāvato āha <bold>‘‘saddhammasaṃvaṇṇanakovidehī’’</bold>ti. ‘‘Paṭisambhidāppattānampi dhammesu abhiyogavasena viseso hotīti laddhapaṭisambhidāsu sātisayataṃ dassetuṃ āhā’’tipi vadanti. <bold>Saddhammasaṃvaṇṇanakovidehī</bold>ti piṭakattayasaṅkhātassa saddhammassa saṃvaṇṇane sabbaso atthappakāsane kovidehi chekehi, kusalehīti attho.</unindented>
<paragraph line="117">Kilesajālaṃ <pageBreak edition="V" number="1.0018" />parikkhārabāhullaṃ vā saṃlikhati tanuṃ karotīti <bold>sallekho</bold>. Idha pana khīṇāsavādhikārattā parikkhārabāhullassa sallikhanavaseneva attho gahetabbo, tatoyeva ca <bold>gaṇṭhipade</bold>‘‘sallekhiye parimitaparikkhāravuttiyā’’ti attho vutto. Sallekhassa bhāvo <bold>sallekhiyaṃ,</bold>tasmiṃ sallekhiye, sallekhapaṭipattiyanti vuttaṃ hoti. <bold>Nosulabhūpamehī</bold>ti asulabhūpamehi sallekhapaṭipattiyā asukasadisāti tesaṃ upamāya anucchavikapuggalānaṃ dullabhattā natthi sulabhā upamā etesanti nosulabhūpamā. <bold>Mahāvihārassā</bold>ti cittalapabbataabhayagirisesanikāyadvayaṃ paṭikkhipati. <bold>Dhajūpamehī</bold>ti rathassa sañjānanahetukaṃ rathe baddhadhajaṃ viya ajānantānaṃ ‘‘asukehi ca asukehi ca therehi nivāsito <pageBreak edition="M" number="1.0019" />mahāvihāro nāmā’’ti evaṃ mahāvihārassa sañjānanahetuttā mahāvihārassa dhajūpamehi. <bold>Saṃvaṇṇito</bold>ti sammā anūnaṃ katvā vaṇṇito. Saṃvaṇṇito ayaṃ vinayoti padacchedo kātabbo. <bold>Cittehi nayehī</bold>ti anekappabhedanayattā vicittehi nayehi. <bold>Sambuddhavaranvayehī</bold>ti sabbaññubuddhavaraṃ anugatehi, bhagavato adhippāyānugatehi nayehīti vuttaṃ hoti. Atha vā buddhavaraṃ anugatehi pubbācariyāsabhehīti sambandho kātabbo.</paragraph>
<paragraph line="118">Evaṃ porāṇaṭṭhakathāya anūnabhāvaṃ dassetvā idāni attano saṃvaṇṇanāya payojanavisesaṃ dassetuṃ <bold>‘‘saṃvaṇṇanā’’</bold>tiādimāha. Idaṃ vuttaṃ hoti – kiñcāpi pubbācariyāsabhehi yathāvuttaguṇavisiṭṭhehi ayaṃ vinayo sabbaso vaṇṇito, tathāpi tesaṃ esā saṃvaṇṇanā sīhaḷadīpavāsīnaṃ bhāsāya saṅkhatattā racitattā dīpantare bhikkhujanassa sīhaḷadīpato aññadīpavāsino bhikkhugaṇassa kiñci atthaṃ payojanaṃ yasmā nābhisambhuṇāti na sampādeti na sādheti, tasmā imaṃ saṃvaṇṇanaṃ pāḷinayānurūpaṃ katvā buddhasirittherena ajjhiṭṭho idāni samārabhissanti. Tattha saṃvaṇṇiyati attho etāyāti <bold>saṃvaṇṇanā,</bold>aṭṭhakathā. Sā pana dhammasaṅgāhakattherehi paṭhamaṃ tīṇi piṭakāni saṅgāyitvā tassa atthavaṇṇanānurūpeneva vācanāmaggaṃ āropitattā tisso saṅgītiyo āruḷhoyeva buddhavacanassa atthasaṃvaṇṇanābhūto kathāmaggo. Soyeva ca mahāmahindattherena tambapaṇṇidīpaṃ ābhato, pacchā tambapaṇṇiyehi mahātherehi nikāyantaraladdhīhi saṅkarapariharaṇatthaṃ sīhaḷabhāsāya ṭhapito. Tenāha <bold>‘‘sīhaḷadīpakenā’’</bold>tiādi. Sīhassa lānato gahaṇato <bold>sīhaḷo,</bold>sīhakumāro. Taṃvaṃsajātatāya tambapaṇṇidīpe khattiyānaṃ tesaṃ nivāsatāya tambapaṇṇidīpassapi sīhaḷabhāvo veditabbo, tasmiṃ sīhaḷadīpe bhūtattā <bold>sīhaḷadīpakena vākyena</bold>vacanena, sīhaḷabhāsāyāti vuttaṃ hoti.</paragraph>
<paragraph line="119"><bold>Pāḷinayānurūpa</bold>nti pāḷinayassa anurūpaṃ katvā, māgadhabhāsāya parivattitvāti vuttaṃ hoti <pageBreak edition="V" number="1.0019" />. <bold>Ajjhesana</bold>nti garuṭṭhāniyaṃ payirupāsitvā garutaraṃ payojanaṃ uddissa abhipatthanā ajjhesanā, taṃ ajjhesanaṃ, āyācananti attho. Tassa ‘‘samanussaranto’’ti iminā sambandho. Kassa ajjhesananti <pageBreak edition="M" number="1.0020" />āha <bold>‘‘buddhasirivhayassa therassā’’</bold>ti. Buddhasirīti avhayo nāmaṃ yassa soyaṃ <bold>buddhasirivhayo,</bold>tassa, itthannāmassa therassa ajjhesanaṃ sammā ādarena samanussaranto hadaye ṭhapentoti attho.</paragraph>
<paragraph line="120">Idāni attano saṃvaṇṇanāya karaṇappakāraṃ dassento <bold>‘‘saṃvaṇṇanaṃ tañcā’’</bold>tiādimāha. Tattha tañca idāni vuccamānaṃ saṃvaṇṇanaṃ samārabhanto sakalāyapi mahāaṭṭhakathāya idha gahetabbato mahāaṭṭhakathaṃ tassā idāni vuccamānāya saṃvaṇṇanāya sarīraṃ katvā mahāpaccariyaṃ yo vinicchayo vutto, tatheva kurundīnāmādīsu vissutāsu aṭṭhakathāsu yo vinicchayo vutto, tatopi vinicchayato yuttamatthaṃ apariccajanto antogadhattheravādaṃ katvā saṃvaṇṇanaṃ samārabhissanti padatthasambandho veditabbo. Ettha ca attho kathiyati etāyāti atthakathā, sāyeva <bold>aṭṭhakathā</bold>tthakārassa ṭṭhakāraṃ katvā ‘‘dukkhassa pīḷanaṭṭho’’tiādīsu (paṭi. ma. 1.17; 2.8) viya. <bold>Mahāpaccariya</bold>nti ettha <bold>paccarī</bold>ti uḷumpaṃ vuccati, tasmiṃ nisīditvā katattā tameva nāmaṃ jātaṃ. Kurundivallivihāro nāma atthi, tattha katattā <bold>kurundī</bold>ti nāmaṃ jātanti vadanti. Ādisaddena andhakaṭṭhakathaṃ saṅkhepaṭṭhakathañca saṅgaṇhāti. <bold>Vissutāsū</bold>ti sabbattha patthaṭāsu, pākaṭāsūti vuttaṃ hoti.</paragraph>
<paragraph line="121"><bold>Yuttamattha</bold>nti ettha tāva <bold>majjhimagaṇṭhipade cūḷagaṇṭhipade</bold>ca idaṃ vuttaṃ ‘‘yuttamatthanti saṃvaṇṇetabbaṭṭhānassa yuttamatthaṃ, na pana tattha ayuttampi atthīti vuttaṃ hotī’’ti. <bold>Mahāgaṇṭhipade</bold>panettha na kiñci vuttaṃ. <bold>Kenaci</bold>pana ‘‘mahāaṭṭhakathānayena vinayayuttiyā vā yuttamattha’’nti vuttaṃ, taṃ yuttaṃ viya dissati mahāpaccariādīsupi katthaci ayuttassāpi atthassa upari vibhāvanato. ‘‘Aṭṭhakathaṃyeva gahetvā saṃvaṇṇanaṃ karissāmī’’ti vutte aṭṭhakathāsu vuttattheravādānaṃ bāhirabhāvo siyāti tepi antokattukāmo <bold>‘‘antogadhatheravāda’’</bold>nti āha, theravādepi antokatvāti vuttaṃ hoti. <bold>Saṃvaṇṇana</bold>nti aparakālakiriyāya kammaniddeso. Pubbe vuttaṃ tu ‘‘saṃvaṇṇana’’nti vacanaṃ tattheva ‘‘samārabhanto’’ti pubbakālakiriyāya kammabhāvena yojetabbaṃ. <bold>Sammā</bold>ti vattabbe gāthābandhavasena rassabhāvo katoti veditabbo.</paragraph>
<paragraph line="122">Evaṃ <pageBreak edition="M" number="1.0021" />karaṇappakāraṃ dassetvā idāni sotūhi paṭipajjitabbavidhiṃ dassento <bold>‘‘taṃ me’’</bold>tiādimāha. Idaṃ vuttaṃ hoti – idāni vuccamānaṃ taṃ mama saṃvaṇṇanaṃ dhammapadīpassa tathāgatassa <pageBreak edition="V" number="1.0020" />dhammaṃ sāsanadhammaṃ pāḷidhammaṃ vā sakkaccaṃ paṭimānayantā pūjentā thirehi sīlakkhandhādīhi samannāgatattā therā, acirapabbajitattā navā, tesaṃ majjhe bhavattā majjhimā ca bhikkhū pasannacittā yathāvuttanayena sappayojanattā upari vakkhamānavidhinā pamāṇattā ca saddahitvā pītisomanassayuttacittā issāpakatā ahutvā nisāmentu suṇantūti. Tattha <bold>dhammappadīpassā</bold>ti dhammoyeva sattasantānesu mohandhakāravidhamanato padīpasadisattā padīpo assāti dhammapadīpo, bhagavā. Tassa dhammapadīpassa.</paragraph>
<paragraph line="123">Idāni attano saṃvaṇṇanāya āgamavisuddhiṃ dassetvā pamāṇabhāvaṃ dassento <bold>‘‘buddhenā’’</bold>tiādimāha. Yatheva buddhena yo dhammo ca vinayo ca vutto, so tassa buddhassa yehi puttehi dhammasenāpatiādīhi tatheva ñāto, tesaṃ buddhaputtānaṃ matimaccajantā sīhaḷaṭṭhakathācariyā yasmā pure aṭṭhakathā akaṃsūti ayamettha sambandho. Tattha <bold>dhammo</bold>ti suttābhidhamme saṅgaṇhāti, <bold>vinayo</bold>ti sakalaṃ vinayapiṭakaṃ. Ettāvatā ca sabbampi buddhavacanaṃ niddiṭṭhaṃ hoti. Sakalañhi buddhavacanaṃ dhammavinayavasena duvidhaṃ hoti. <bold>Vutto</bold>ti pāḷito ca atthato ca buddhena bhagavatā vutto. Na hi bhagavatā abyākataṃ nāma tantipadaṃ atthi, sabbesaṃyeva attho kathito, tasmā sammāsambuddheneva tiṇṇaṃ piṭakānaṃ atthavaṇṇanākkamopi bhāsitoti daṭṭhabbaṃ. <bold>Tattha tattha bhagavatā pavattitā pakiṇṇakadesanāyeva hi aṭṭhakathā. Tatheva ñāto</bold>ti yatheva buddhena vutto, tatheva ekapadampi ekakkharampi avināsetvā adhippāyañca avikopetvā ñāto viditoti attho. <bold>Tesaṃ matimaccajantā</bold>ti tesaṃ buddhaputtānaṃ adhippāyaṃ apariccajantā. <bold>Aṭṭhakathā akaṃsū</bold>ti aṭṭhakathāyo akaṃsu. Katthaci ‘‘aṭṭhakathāmakaṃsū’’ti pāṭho dissati, tatthāpi soyevattho, ma-kāro pana padasandhivasena āgatoti daṭṭhabbo. ‘‘Aṭṭhakathā’’ti bahuvacananiddesena mahāpaccariyādikaṃ saṅgaṇhāti.</paragraph>
<paragraph line="124"><bold>Tasmā</bold>ti yasmā tesaṃ buddhaputtānaṃ adhippāyaṃ avikopetvā pure aṭṭhakathā akaṃsu, tasmāti attho. <bold>Hī</bold>ti nipātamattaṃ hetuatthassa <pageBreak edition="M" number="1.0022" />‘‘tasmā’’ti imināyeva pakāsitattā. Yadi aṭṭhakathāsu vuttaṃ sabbampi pamāṇaṃ, evaṃ sati tattha pamādalekhāpi pamāṇaṃ siyāti āha <bold>‘‘vajjayitvāna pamādalekha’’</bold>nti. Tattha <bold>pamādalekha</bold>nti aparabhāge potthakāruḷhakāle pamajjitvā likhanavasena pavattaṃ pamādapāṭhaṃ. Idaṃ vuttaṃ hoti – pamādena satiṃ apaccupaṭṭhapetvā adinnādānassa pubbapayoge ‘‘saccepi alikepi dukkaṭa’’nti vuttavacanasadisaṃ yaṃ likhitaṃ, taṃ vajjayitvā apanetvā sabbaṃ pamāṇanti. Vakkhati hi tattha –</paragraph>
<indent line="125">‘‘Mahāaṭṭhakathāyaṃ <pageBreak edition="V" number="1.0021" />pana saccepi alikepi dukkaṭameva vuttaṃ, taṃ pamādalikhitanti veditabbaṃ. Na hi adinnādānassa pubbapayoge pācittiyaṭṭhāne dukkaṭaṃ nāma atthī’’ti (pārā. aṭṭha. 1.94).</indent>
<paragraph line="126">Kesaṃ pamāṇanti āha <bold>‘‘sikkhāsu sagāravānaṃ idha paṇḍitāna’’</bold>nti. <bold>Idhā</bold>ti imasmiṃ sāsane. Puna ‘‘yasmā’’ti vacanassa ko sambandhoti ce? Ettha tāva <bold>mahāgaṇṭhipade gaṇṭhipade</bold>ca na kiñci vuttaṃ, <bold>majjhimagaṇṭhipade</bold>pana <bold>cūḷagaṇṭhipade</bold>ca idaṃ vuttaṃ ‘‘yasmā pamāṇaṃ, tasmā nisāmentu pasannacittā’’ti. Evamassa sambandho daṭṭhabbo. Yasmā aṭṭhakathāsu vuttaṃ pamāṇaṃ, tasmā idha vuttampi pamāṇamevāti pāṭhasesaṃ katvā <bold>vajirabuddhitthero</bold>vadati. Tattha <bold>idhā</bold>ti imissā samantapāsādikāyāti attho gahetabbo.</paragraph>
<paragraph line="127">Tattha ‘‘yasmā’’ti vacanassa paṭhamaṃ vuttasambandhavasena aṭṭhakathāsu vuttaṃ sabbampi pamāṇanti sādhitattā idāni vuccamānāpi saṃvaṇṇanā kevalaṃ vacanamatteneva bhinnā, atthato pana aṭṭhakathāyevāti dassetuṃ <bold>‘‘tato ca bhāsantaramevā’’</bold>tiādimāha. Pacchā vuttasambandhavasena pana idha vuttampi kasmā pamāṇanti ce? Yasmā vacanamattaṃ ṭhapetvā esāpi aṭṭhakathāyeva, tasmā pamāṇanti dassetuṃ <bold>‘‘tato ca bhāsantaramevā’’</bold>tiādimāha. Evamākulaṃ dubbiññeyyasabhāvañca katvā <bold>gaṇṭhipadesu</bold>sambandho dassito, anākulavacano ca bhadantabuddhaghosācariyo. Na hi so evamākulaṃ katvā vattumarahati, tasmā yathādhippetamatthamanākulaṃ suviññeyyañca katvā yathāṭhitassa sambandhavaseneva dassayissāma. Kathaṃ? Yasmā aṭṭhakathāsu vuttaṃ pamāṇaṃ, tasmā sakkaccaṃ anusikkhitabbāti evamettha sambandho daṭṭhabbo. Yadi nāma aṭṭhakathāsu vuttaṃ pamāṇaṃ, ayaṃ pana <pageBreak edition="M" number="1.0023" />idāni vuccamānā kasmā sakkaccaṃ anusikkhitabbāti āha <bold>‘‘tato ca bhāsantarameva hitvā’’</bold>tiādi. Idaṃ vuttaṃ hoti – yasmā aṭṭhakathāsu vuttaṃ pamāṇaṃ, yasmā ca ayaṃ saṃvaṇṇanāpi bhāsantarapariccāgādimattavisiṭṭhā, atthato pana abhinnāva, tatoyeva ca pamāṇabhūtā hessati, tasmā sakkaccaṃ ādaraṃ katvā anusikkhitabbāti. Tathā hi porāṇaṭṭhakathānaṃ pamāṇabhāvo, imissā ca saṃvaṇṇanāya bhāsantarapariccāgādimattavisiṭṭhāya atthato tato abhinnabhāvoti ubhayampetaṃ sakkaccaṃ anusikkhitabbabhāvahetūti daṭṭhabbaṃ. Na hi kevalaṃ porāṇaṭṭhakathānaṃ satipi pamāṇabhāve ayaṃ saṃvaṇṇanā tato bhinnā atthato aññāyeva ca sakkaccaṃ anusikkhitabbāti vattumarahati, nāpi imissā saṃvaṇṇanāya tatoabhinnabhāvepi porāṇaṭṭhakathānaṃ asati pamāṇabhāve ayaṃ saṃvaṇṇanā sakkaccaṃ anusikkhitabbāti <pageBreak edition="V" number="1.0022" />vattuṃ yuttarūpā hoti, tasmā yathāvuttanayena ubhayampetaṃ sakkaccaṃ anusikkhitabbabhāvahetūti daṭṭhabbaṃ.</paragraph>
<paragraph line="128"><bold>Tato</bold>ti aṭṭhakathāto. <bold>Bhāsantarameva hitvā</bold>ti kañcukasadisaṃ sīhaḷabhāsaṃ apanetvā. <bold>Vitthāramaggañca samāsayitvā</bold>ti porāṇaṭṭhakathāsu upari vuccamānampi ānetvā tattha tattha papañcitaṃ ‘‘ñatticatutthena kammena akuppena ṭhānārahena upasampannoti bhikkhū’’ti (pārā. 45) ettha apalokanādīnaṃ catunnampi kammānaṃ vitthārakathā viya tādisaṃ vitthāramaggaṃ saṅkhipitvā vaṇṇayissāmāti adhippāyo. Tathā hi vakkhati –</paragraph>
<indent line="129">‘‘Ettha ca ñatticatutthakammaṃ ekameva āgataṃ, imasmiṃ pana ṭhāne ṭhatvā cattāri saṅghakammāni nīharitvā vitthārato kathetabbānīti sabbaaṭṭhakathāsu vuttaṃ, tāni ca ‘apalokanakammaṃ ñattikammaṃ ñattidutiyakammaṃ ñatticatutthakamma’nti paṭipāṭiyā ṭhapetvā vitthārena khandhakato parivārāvasāne kammavibhaṅgato ca pāḷiṃ āharitvā kathitāni. Tāni mayaṃ parivārāvasāne kammavibhaṅgeyeva vaṇṇayissāma. Evañhi sati paṭhamapārājikavaṇṇanā ca na bhāriyā bhavissati, yathāṭhitāya ca pāḷiyā vaṇṇanā suviññeyyā bhavissati, tāni ca ṭhānāni asuññāni bhavissanti, tasmā anupadavaṇṇanameva karomā’’ti (pārā. aṭṭha. 1.45 bhikkhupadabhājanīyavaṇṇanā).</indent>
<paragraph line="130"><bold>Vinicchayaṃ</bold><pageBreak edition="M" number="1.0024" /><bold>sabbamasesayitvā</bold>ti taṃtaṃaṭṭhakathāsu vuttaṃ sabbampi vinicchayaṃ asesayitvā sesaṃ akatvā, kiñcimattampi apariccajitvāti vuttaṃ hoti. Vaṇṇituṃ yuttarūpaṃ hutvā anukkamena āgataṃ pāḷiṃ apariccajitvā saṃvaṇṇanato sīhaḷaṭṭhakathāsu ayuttaṭṭhāne vaṇṇitaṃ yathāṭhāneyeva saṃvaṇṇanato ca vuttaṃ <bold>‘‘tantikkamaṃ kiñci avokkamitvā’’</bold>ti, kiñci pāḷikkamaṃ anatikkamitvā anukkameneva vaṇṇayissāmāti adhippāyo.</paragraph>
<paragraph line="131"><bold>Suttantikānaṃ vacanānamattha</bold>nti suttantapāḷiyaṃ āgatānampi vacanānamatthaṃ. Sīhaḷaṭṭhakathāsu ‘‘suttantikānaṃ bhāro’’ti vatvā avuttānampi verañjakaṇḍādīsu jhānakathāānāpānassatisamaādhiādīnaṃ suttantavacanānamatthaṃ taṃtaṃsuttānurūpaṃ sabbaso paridīpayissāmīti adhippāyo. <bold>Hessatī</bold>ti bhavissati, kariyissatīti vā attho. Ettha ca paṭhamasmiṃ atthavikappe bhāsantarapariccāgādikaṃ catubbidhaṃ kiccaṃ nipphādetvā suttantikānaṃ vacanānamatthaṃ paridīpayantī ayaṃ vaṇṇanā bhavissatīti vaṇṇanāya vasena samānakattukatā veditabbā. Pacchimasmiṃ atthavikappe <pageBreak edition="V" number="1.0023" />pana heṭṭhāvuttabhāsantarapariccāgādiṃ katvā suttantikānaṃ vacanānamatthaṃ paridīpayantī ayaṃ vaṇṇanā amhehi kariyissatīti evaṃ ācariyavasena samānakattukatā veditabbā. <bold>Vaṇṇanāpī</bold>ti ettha <bold>api</bold>saddaṃ gahetvā ‘‘tasmāpi sakkaccaṃ anusikkhitabbāti yojetabba’’nti <bold>cūḷagaṇṭhipade</bold>vuttaṃ. Tattha pubbe vuttappayojanavisesaṃ pamāṇabhāvañca sampiṇḍetīti adhippāyo. <bold>Majjhimagaṇṭhipade</bold>pana ‘‘tasmā sakkaccaṃ anusikkhitabbāpī’’ti sambandho vutto. Ettha pana na kevalaṃ ayaṃ vaṇṇanā hessati, atha kho anusikkhitabbāpīti imamatthaṃ sampiṇḍetīti adhippāyo. Etthāpi yathāṭhitavaseneva apisaddassa attho gahetabboti amhākaṃ khanti. Idaṃ vuttaṃ hoti – yasmā aṭṭhakathāsu vuttaṃ pamāṇaṃ, yasmā ca ayaṃ vaṇṇanāpi tato abhinnattā pamāṇabhūtāyeva hessati, tasmā sakkaccaṃ anusikkhitabbāti.</paragraph>
<centered line="132">Ganthārambhakathāvaṇṇanā niṭṭhitā.</centered>
<title line="133">Bāhiranidānakathā</title>
<paragraph line="134">Idāni <pageBreak edition="M" number="1.0025" /><pageBreak edition="V" number="1.0024" />‘‘taṃ vaṇṇayissaṃ vinaya’’nti paṭiññātattā yathāpaṭiññātavinayasaṃvaṇṇanaṃ kattukāmo saṃvaravinayapahānavinayādivasena vinayassa bahuvidhattā idha saṃvaṇṇetabbabhāvena adhippeto tāva vinayo vavatthapetabboti dassento āha <bold>‘‘tatthā’’</bold>tiādi. Tattha <bold>tatthā</bold>ti tāsu gāthāsu. <bold>Tāva</bold>-saddo paṭhamanti imasmiṃ atthe daṭṭhabbo. Tena paṭhamaṃ vinayaṃ vavatthapetvā pacchā tassa vaṇṇanaṃ karissāmīti dīpeti. <bold>Vavatthapetabbo</bold>ti niyametabbo. <bold>Tenetaṃ vuccatī</bold>ti yasmā vavatthapetabbo, tena hetunā etaṃ ‘‘vinayo nāmā’’tiādikaṃ niyāmakavacanaṃ vuccatīti attho. <bold>Assā</bold>ti vinayassa. <bold>Mātikā</bold>ti uddeso. So hi niddesapadānaṃ jananīṭhāne ṭhitattā mātā viyāti mātikāti vuccati.</paragraph>
<paragraph line="135">Idāni vaṇṇetabbamatthaṃ mātikaṃ ṭhapetvā dassento āha <bold>‘‘vuttaṃ yenā’’</bold>tiādi. Idaṃ vuttaṃ hoti – etaṃ ‘‘tena samayena buddho bhagavā verañjāyaṃ viharatī’’tiādinidānavacanapaṭimaṇḍitaṃ vinayapiṭakaṃ yena puggalena vuttaṃ, yasmiṃ kāle vuttaṃ, yasmā kāraṇā vuttaṃ, yena dhāritaṃ, yena ca ābhataṃ, yesu patiṭṭhitaṃ, etaṃ yathāvuttavidhānaṃ vatvā tato ‘‘tena samayenā’’tiādipāṭhassa atthaṃ anekappakārato dassayanto vinayassa atthavaṇṇanaṃ karissāmīti. Ettha ca ‘‘vuttaṃ yena yadā yasmā’’ti idaṃ vacanaṃ ‘‘tena samayena buddho bhagavā’’tiādinidānavacanamattaṃ apekkhitvā vattukāmopi visuṃ avatvā ‘‘nidānena ādikalyāṇaṃ, ‘idamavocā’ti nigamanena pariyosānakalyāṇa’’nti ca vacanato nidānanigamanānipi satthudesanāya anuvidhānattā tadantogadhānevāti nidānassapi vinayapāḷiyaṃyeva antogadhattā ‘‘vuttaṃ yena yadā yasmā’’ti idampi vinayapiṭakasambandhaṃyeva katvā mātikaṃ ṭhapesi. Mātikāya hi ‘‘eta’’nti vuttaṃ vinayapiṭakaṃyeva sāmaññato sabbattha sambandhamupagacchati.</paragraph>
<paragraph line="136">Idāni pana taṃ visuṃ nīharitvā dassento <bold>‘‘tattha vuttaṃ yenā’’</bold>tiādimāha. Tattha <bold>tatthā</bold>ti tesu mātikāpadesu. Atha kasmā idameva vacanaṃ sandhāya vuttanti āha <bold>‘‘idañhī’’</bold>tiādi. <bold>Ida</bold>nti ‘‘tena samayena buddho bhagavā’’tiādivacanaṃ <pageBreak edition="M" number="1.0026" />. <bold>Hi</bold>-saddo yasmāti atthe daṭṭhabbo, yasmā buddhassa bhagavato attapaccakkhavacanaṃ na hoti, tasmāti vuttaṃ hoti. <bold>Attapaccakkhavacanaṃ na hotī</bold>ti attano paccakkhaṃ katvā vuttavacanaṃ na hoti, bhagavatā vuttavacanaṃ <pageBreak edition="V" number="1.0025" />na hotīti adhippāyo. ‘‘Attapaccakkhavacanaṃ na hotīti āhacca bhāsitaṃ na hotīti adhippāyo’’ti <bold>kenaci</bold>vuttaṃ. <bold>Gaṇṭhipade</bold>pana ‘‘attapaccakkhavacanaṃ na hotīti attano dharamānakāle vuttavacanaṃ na hotī’’ti likhitaṃ. Tadubhayampi atthato samānameva. Idāni pañhakaraṇaṃ vatvā anukkamena yathāvuttapañhavissajjanaṃ karonto <bold>‘‘āyasmatā’’</bold>tiādimāha. Iminā puggalaṃ niyameti, <bold>‘‘tañcā’’</bold>tiādinā kālaṃ niyameti. Tañca upālittherena vuttavacanaṃ kālato paṭhamamahāsaṅgītikāle vuttanti attho.</paragraph>
<subhead line="137">Paṭhamamahāsaṅgītikathāvaṇṇanā</subhead>
<paragraph line="138">Idāni taṃ paṭhamamahāsaṅgītiṃ dassetukāmo tassā tantiāruḷhāya idha vacane kāraṇaṃ dassento <bold>‘‘paṭhamamahāsaṅgīti nāma cesā…pe… veditabbā’’</bold>ti āha. <bold>Paṭhamamahāsaṅgīti nāma cesā</bold>ti <bold>ca</bold>-saddo īdisesu ṭhānesu vattabbasampiṇḍanattho, tañca paṭhamamahāsaṅgītikāle vuttaṃ, esā ca paṭhamamahāsaṅgīti evaṃ veditabbāti vuttaṃ hoti. Upaññāsattho vā <bold>ca</bold>-saddo. <bold>Upaññāso</bold>ti ca vākyārambho vuccati. Esā hi ganthakārānaṃ pakati, yadidaṃ kiñci vatvā puna paraṃ vattumārabhantānaṃ casaddappayogo. Yaṃ pana <bold>kenaci</bold>vuttaṃ ‘‘paṭhamamahāsaṅgīti nāma cāti ettha ca-saddo atirekattho, tena aññāpi atthīti dīpetī’’ti. Tadeva tassa ganthakkame akovidataṃ dasseti. Na hettha casaddena atirekattho viññāyati. Yadi cettha etadatthoyeva ca-kāro adhippeto siyā, evaṃ sati na kattabboyeva paṭhamasaddeneva aññāsaṃ dutiyādisaṅgītīnampi atthibhāvassa dīpitattā. Dutiyādiṃ upādāya hi paṭhamasaddappayogo dīghādiṃ upādāya rassādisaddappayogo viya. Yathāpaccayaṃ tattha tattha desitattā paññattattā ca vippakiṇṇānaṃ dhammavinayānaṃ saṅgahetvā gāyanaṃ kathanaṃ <bold>saṅgīti</bold>. Etena taṃtaṃsikkhāpadānaṃ suttānañca ādipariyosānesu antarantarā ca sambandhavasena ṭhapitaṃ saṅgītikāravacanaṃ <pageBreak edition="M" number="1.0027" />saṅgahitaṃ hoti. Mahāvisayattā pūjanīyattā ca mahatī saṅgīti <bold>mahāsaṅgīti,</bold>paṭhamā mahāsaṅgīti <bold>paṭhamamahāsaṅgīti</bold>. <bold>Nidānakosallattha</bold>nti nidadāti desanaṃ desakālādivasena aviditaṃ viditaṃ katvā nidassetīti nidānaṃ, tattha kosallaṃ nidānakosallaṃ, tadatthanti attho.</paragraph>
<paragraph line="139">Sattānaṃ dassanānuttariyasaraṇādipaṭilābhahetubhūtāsu vijjamānāsupi aññāsu bhagavato kiriyāsu ‘‘buddho bodheyya’’nti paṭiññāya anulomanato veneyyānaṃ maggaphaluppattihetubhūtā kiriyā <pageBreak edition="V" number="1.0026" />nippariyāyena buddhakiccanti āha <bold>‘‘dhammacakkappavattanañhi ādiṃ katvā’’</bold>ti. Tattha saddhindriyādidhammoyeva pavattanaṭṭhena cakkanti <bold>dhammacakkaṃ</bold>. Atha vā cakkanti āṇā, dhammato anapetattā dhammañca taṃ cakkañcāti dhammacakkaṃ, dhammena ñāyena cakkantipi dhammacakkaṃ. Yathāha –</paragraph>
<indent line="140">‘‘Dhammañca pavatteti cakkañcāti dhammacakkaṃ, cakkañca pavatteti dhammañcāti dhammacakkaṃ, dhammena pavattetīti dhammacakkaṃ, dhammacariyāya pavattetīti dhammacakka’’ntiādi (paṭi. ma. 2.40).</indent>
<paragraph line="141"><bold>Katabuddhakicce</bold>ti kataṃ pariniṭṭhāpitaṃ buddhakiccaṃ yena, tasmiṃ katabuddhakicce bhagavati lokanātheti sambandho. Etena buddhakattabbassa kassacipi asesitabhāvaṃ dasseti. Tatoyeva hi so bhagavā parinibbutoti. Nanu ca sāvakehi vinītāpi vineyyā bhagavatāyeva vinītā honti, tathā hi sāvakabhāsitaṃ suttaṃ buddhavacananti vuccati, sāvakavineyyā ca na tāva vinītāti? Nāyaṃ doso tesaṃ vinayanūpāyassa sāvakesu ṭhapitattā. Tenevāha –</paragraph>
<indent line="142">‘‘Na tāvāhaṃ pāpima parinibbāyissāmi, yāva na bhikkhū viyattā vinītā visāradā bahussutā āgatāgamā dhammadharā vinayadharā mātikādharā uppannaṃ parappavādaṃ sahadhammena suniggahitaṃ niggahetvā sappāṭihāriyaṃ dhammaṃ desessantī’’tiādi (dī. ni. 2.168).</indent>
<paragraph line="143">‘‘Kusinārāya’’ntiādinā bhagavato parinibbutadesakālavisesadassanaṃ, ‘‘aparinibbuto bhagavā’’ti gāhassa micchābhāvadassanatthaṃ loke <pageBreak edition="M" number="1.0028" />jātasaṃvaḍḍhabhāvadassanatthañca. Tathā hi manussabhāvassa supākaṭakaraṇatthaṃ mahābodhisattā carimabhave dārapariggahādīnipi karontīti. <bold>Kusinārāya</bold>nti evaṃnāmake nagare. Samīpatthe cetaṃ bhummavacanaṃ. <bold>Upavattane mallānaṃ sālavane</bold>ti tassa nagarassa upavattanabhūtaṃ mallarājūnaṃ sālavanuyyānaṃ dasseti. Tattha nagaraṃ pavisitukāmā uyyānato upecca vattanti gacchanti etenāti upavattananti sālavanaṃ vuccati. Yathā hi anurādhapurassa thūpārāmo dakkhiṇapacchimadisāyaṃ, evaṃ taṃ uyyānaṃ kusinārāya dakkhiṇapacchimadisāya hoti. Yathā ca thūpārāmato dakkhiṇadvārena nagaraṃ pavisanamaggo pācīnamukho gantvā uttarena nivattati, evaṃ uyyānato sālapanti pācīnamukhā gantvā uttarena nivattā, tasmā taṃ ‘‘upavattana’’nti vuccati. <bold>Yamakasālānamantare</bold>ti yamakasālānaṃ vemajjhe. Tattha <pageBreak edition="V" number="1.0027" />kira bhagavato paññattassa parinibbānamañcassa ekā sālapanti sīsabhāge hoti, ekā pādabhāge, tatrāpi eko taruṇasālo sīsabhāgassa āsanno hoti, eko pādabhāgassa, tasmā ‘‘yamakasālānamantare’’ti vuttaṃ. Api ca ‘‘yamakasālā nāma mūlakkhandhaviṭapapattehi aññamaññaṃ saṃsibbetvā ṭhitasālā’’tipi <bold>mahāaṭṭhakathāyaṃ</bold>vuttaṃ.</paragraph>
<paragraph line="144"><bold>Anupādisesāya nibbānadhātuyā</bold>ti upādīyate kammakilesehīti upādi, vipākakkhandhā kaṭattā ca rūpaṃ. So pana upādi kilesābhisaṅkhāramāranimmathanena nibbānappattiyaṃ anossaṭṭho, idha khandhamaccumāranimmathanena ossaṭṭho nisesitoti ayaṃ anupādisesā nibbānadhātu natthi etissā upādisesoti katvā. <bold>Nibbānadhātū</bold>ti cettha nibbutimattaṃ adhippetaṃ, itthambhūtalakkhaṇe cāyaṃ karaṇaniddeso. <bold>Parinibbāne</bold>ti parinibbānaṭṭhāne, nimittatthe vā bhummavacanaṃ, parinibbānahetu sannipatitānanti attho. Saṅghassa thero <bold>saṅghatthero</bold>. So pana saṅgho kiṃparimāṇoti āha <bold>‘‘sattannaṃ bhikkhusatasahassāna’’</bold>nti. Niccasāpekkhattā hi īdisesu samāso hotiyeva yathā ‘‘devadattassa garukula’’nti. <bold>Sattannaṃ bhikkhusatasahassāna</bold>nti ca saṅghattherānaṃyeva sattannaṃ bhikkhusatasahassānaṃ. Tadā hi ‘‘sannipatitā bhikkhū ettakā’’ti pamāṇarahitā. Tathā hi veḷuvagāme vedanāvikkhambhanato paṭṭhāya ‘‘na cirena bhagavā parinibbāyissatī’’ti sutvā tato tato āgatesu bhikkhūsu ekabhikkhupi pakkanto nāma natthi, tasmā gaṇanaṃ vītivatto saṅgho ahosi. Āyasmā <pageBreak edition="M" number="1.0029" />mahākassapo dhammavinayasaṅgāyanatthaṃ bhikkhūnaṃ ussāhaṃ janesīti sambandho.</paragraph>
<paragraph line="145">Tattha <bold>mahākassapo</bold>ti mahantehi sīlakkhandhādīhi samannāgatattā mahanto kassapoti mahākassapo, apica kumārakassapattheraṃ upādāya ayaṃ mahāthero ‘‘mahākassapo’’ti vuccati. Atha kimatthaṃ āyasmā mahākassapo dhammavinayasaṅgāyanatthaṃ ussāhaṃ janesīti āha <bold>‘‘sattāhaparinibbute’’</bold>tiādi. Satta ahāni samāhaṭāni sattāhaṃ, sattāhaṃ parinibbutassa assāti <bold>sattāhaparinibbuto,</bold>bhagavā, tasmiṃ sattāhaparinibbute bhagavati, bhagavato parinibbānadivasato paṭṭhāya sattāhe vītivatteti vuttaṃ hoti. Subhaddena vuḍḍhapabbajitena vuttavacanaṃ samanussarantoti sambandho. Tattha <bold>subhaddo</bold>ti tassa nāmaṃ, vuḍḍhakāle pana pabbajitattā <bold>vuḍḍhapabbajito</bold>ti vuccati. <bold>‘‘Alaṃ āvuso’’</bold>tiādinā tena vuttavacanaṃ nidasseti. So hi sattāhaparinibbute bhagavati āyasmatā mahākassapattherena saddhiṃ pāvāya kusināraṃ addhānamaggappaṭipannesu pañcamattesu bhikkhusatesu avītarāge bhikkhū antarāmagge diṭṭhaājīvakassa <pageBreak edition="V" number="1.0028" />santikā bhagavato parinibbānaṃ sutvā pattacīvarāni chaḍḍetvā bāhā paggayha nānappakāraṃ paridevante disvā evamāha.</paragraph>
<paragraph line="146">Kasmā pana so evamāha? Bhagavati āghātena. Ayaṃ kira so <bold>khandhake</bold>(mahāva. 303) āgate ātumāvatthusmiṃ nahāpitapubbako vuḍḍhapabbajito bhagavati kusinārato nikkhamitvā aḍḍhateḷasehi bhikkhusatehi saddhiṃ ātumaṃ gacchante ‘‘bhagavā āgacchatī’’ti sutvā āgatakāle ‘‘yāgudānaṃ karissāmī’’ti sāmaṇerabhūmiyaṃ ṭhite dve putte etadavoca ‘‘bhagavā kira tātā ātumaṃ āgacchati mahatā bhikkhusaṅghena saddhiṃ aḍḍhateḷasehi bhikkhusatehi, gacchatha tumhe tātā khurabhaṇḍaṃ ādāya nāḷiyāvāpakena anugharakaṃ anugharakaṃ āhiṇḍatha, loṇampi telampi taṇḍulampi khādanīyampi saṃharatha, bhagavato āgatassa yāgudānaṃ karissāmī’’ti. Te tathā akaṃsu. Atha bhagavati ātumaṃ āgantvā bhusāgārakaṃ paviṭṭhe subhaddo sāyanhasamayaṃ gāmadvāraṃ gantvā manusse āmantetvā ‘‘hatthakammamattaṃ me dethā’’ti hatthakammaṃ yācitvā ‘‘kiṃ bhante <pageBreak edition="M" number="1.0030" />karomā’’ti vutte ‘‘idañcidañca gaṇhathā’’ti sabbūpakaraṇāni gāhāpetvā vihāre uddhanāni kāretvā ekaṃ kāḷakaṃ kāsāvaṃ nivāsetvā tādisameva pārupitvā ‘‘idaṃ karotha, idaṃ karothā’’ti sabbarattiṃ vicārento satasahassaṃ vissajjetvā bhojjayāguñca madhugoḷakañca paṭiyādāpesi. <bold>Bhojjayāgu</bold>nāma bhuñjitvā pātabbayāgu, tattha sappimadhuphāṇitamacchamaṃsapupphaphalarasādi yaṃ kiñci khādanīyaṃ nāma atthi, taṃ sabbaṃ pavisati, kīḷitukāmānaṃ sīsamakkhanayoggā hoti sugandhagandhā.</paragraph>
<paragraph line="147">Atha bhagavā kālasseva sarīrapaṭijagganaṃ katvā bhikkhusaṅghaparivuto piṇḍāya carituṃ ātumābhimukho pāyāsi. Manussā tassa ārocesuṃ ‘‘bhagavā piṇḍāya gāmaṃ pavisati, tayā kassa yāgu paṭiyāditā’’ti. So yathānivatthapāruteheva tehi kāḷakakāsāvehi ekena hatthena dabbiñca kaṭacchuñca gahetvā brahmā viya dakkhiṇajāṇumaṇḍalaṃ bhūmiyaṃ patiṭṭhāpetvā vanditvā ‘‘paṭiggaṇhatu me bhante bhagavā yāgu’’nti āha. Tato ‘‘jānantāpi tathāgatā pucchantī’’ti <bold>khandhake</bold>(mahāva. 303) āgatanayena bhagavā pucchitvā ca sutvā ca taṃ vuḍḍhapabbajitaṃ vigarahitvā tasmiṃ vatthusmiṃ akappiyasamādāpanasikkhāpadaṃ khurabhaṇḍapariharaṇasikkhāpadañcāti dve sikkhāpadāni paññapetvā ‘‘bhikkhave anekakappakoṭiyo bhojanaṃ pariyesanteheva vītināmitā, idaṃ pana tumhākaṃ akappiyaṃ, adhammena uppannabhojanaṃ imaṃ paribhuñjitvā anekāni attabhāvasahassāni apāyesveva nibbattissanti, apetha mā gaṇhathā’’ti bhikkhācārābhimukho agamāsi, ekabhikkhunāpi na kiñci gahitaṃ.</paragraph>
<paragraph line="148">Subhaddo <pageBreak edition="V" number="1.0029" />anattamano hutvā ‘‘ayaṃ ‘sabbaṃ jānāmī’ti āhiṇḍati, sace na gahetukāmo pesetvā ārocetabbaṃ assa, pakkāhāro nāma sabbaciraṃ tiṭṭhanto sattāhamattaṃ tiṭṭheyya, idañca mama yāvajīvaṃ pariyattaṃ assa, sabbaṃ tena nāsitaṃ, ahitakāmo ayaṃ mayha’’nti bhagavati āghātaṃ bandhitvā dasabale dharamāne kiñci vattuṃ nāsakkhi. Evaṃ kirassa ahosi ‘‘ayaṃ uccakulā pabbajito mahāpuriso, sace kiñci vakkhāmi, mamaṃyeva santajjessatī’’ti. Svāyaṃ ajja mahākassapattherena saddhiṃ āgacchanto ‘‘parinibbuto bhagavā’’ti sutvā laddhassāso <pageBreak edition="M" number="1.0031" />viya haṭṭhatuṭṭho evamāha. Thero pana taṃ sutvā hadaye pahāraṃ viya matthake patitasukkāsaniṃ viya maññi, dhammasaṃvego cassa uppajji ‘‘sattāhamattaparinibbuto bhagavā, ajjāpissa suvaṇṇavaṇṇaṃ sarīraṃ dharatiyeva, dukkhena bhagavatā ārādhitasāsane nāma evaṃ lahuṃ mahantaṃ pāpakasaṭaṃ kaṇṭako uppanno, alaṃ kho panesa pāpo vaḍḍhamāno aññepi evarūpe sahāye labhitvā sāsanaṃ osakkāpetu’’nti.</paragraph>
<paragraph line="149">Tato thero cintesi ‘‘sace kho panāhaṃ imaṃ mahallakaṃ idheva pilotikaṃ nivāsetvā chārikāya okirāpetvā nīharāpessāmi, manussā ‘samaṇassa gotamassa sarīre dharamāneyeva sāvakā vivadantī’ti amhākaṃ dosaṃ dassessanti, adhivāsemi tāva. Bhagavatā hi desitadhammo asaṅgahitapuppharāsisadiso, tattha yathā vātena pahaṭapupphāni yato vā tato vā gacchanti, evameva evarūpānaṃ vasena gacchante gacchante kāle vinaye ekaṃ dve sikkhāpadāni nassissanti vinassissanti, sutte eko dve pañhavārā nassissanti, abhidhamme ekaṃ dve bhūmantarāni nassissanti, evaṃ anukkamena mūle naṭṭhe pisācasadisā bhavissāma, tasmā dhammavinayasaṅgahaṃ karissāmi, evaṃ sati daḷhasuttena saṅgahitapupphāni viya ayaṃ dhammavinayo niccalo bhavissati. Etadatthañhi bhagavā mayhaṃ tīṇi gāvutāni paccuggamanaṃ akāsi, tīhi ovādehi upasampadaṃ akāsi, kāyato cīvaraparivattanaṃ akāsi, ākāse pāṇiṃ cāletvā candopamapaṭipadaṃ kathento maññeva sakkhiṃ katvā kathesi, tikkhattuṃ sakalasāsanaratanaṃ paṭicchāpesi, mādise bhikkhumhi tiṭṭhamāne ayaṃ pāpo sāsane vaḍḍhiṃ mā alatthu, yāva adhammo na dippati, dhammo na paṭibāhīyati, avinayo na dippati, vinayo na paṭibāhīyati, adhammavādino na balavanto honti, dhammavādino na dubbalā honti, avinayavādino na balavanto honti, vinayavādino na dubbalā honti, tāva dhammañca vinayañca saṅgāyissāmi, tato bhikkhū attano attano pahonakaṃ gahetvā kappiyākappiye kathessanti, athāyaṃ pāpo sayameva niggahaṃ pāpuṇissati, puna sīsaṃ ukkhipituṃ na sakkhissati, sāsanaṃ iddhañceva phītañca bhavissatī’’ti. Cintetvā so ‘‘evaṃ nāma mayhaṃ cittaṃ <pageBreak edition="V" number="1.0030" />uppanna’’nti kassaci anārocetvā <pageBreak edition="M" number="1.0032" />bhikkhusaṅghaṃ samassāsetvā atha pacchā dhātubhājanadivase dhammavinayasaṅgāyanatthaṃ bhikkhūnaṃ ussāhaṃ janesi. Tena vuttaṃ ‘‘āyasmā mahākassapo sattāhaparinibbute…pe… dhammavinayasaṅgāyanatthaṃ bhikkhūnaṃ ussāhaṃ janesī’’ti.</paragraph>
<paragraph line="150">Tattha <bold>ala</bold>nti paṭikkhepavacanaṃ. <bold>Āvuso</bold>ti paridevante bhikkhū ālapati. <bold>Mā socitthā</bold>ti citte uppannabalavasokena mā socittha. <bold>Mā paridevitthā</bold>ti vācāya mā paridevittha ‘‘paridevanaṃ vilāpo’’ti vacanato. Idāni asocanādīsu kāraṇaṃ dassento <bold>‘‘sumuttā maya’’</bold>ntiādimāha. <bold>Tena mahāsamaṇenā</bold>ti nissakke karaṇavacanaṃ, tato mahāsamaṇato suṭṭhu muttā mayanti attho, upaddutā ca homa tadāti adhippāyo. <bold>Homā</bold>ti vā atītatthe vattamānavacanaṃ, ahumhāti attho, anussaranto dhammasaṃvegavasenāti adhippāyo. Dhammasabhāvacintāvasena pavattaṃ sahottappañāṇaṃ dhammasaṃvego. Vuttañhetaṃ –</paragraph>
<gatha1 line="151">‘‘Sabbasaṅkhatadhammesu, ottappākārasaṇṭhitaṃ;</gatha1>
<gathalast line="152">Ñāṇamohitabhārānaṃ, dhammasaṃvegasaññita’’nti.</gathalast>
<paragraph line="153"><bold>Ṭhānaṃ kho panetaṃ vijjatī</bold>ti tiṭṭhati ettha phalaṃ tadāyattavuttitāyāti ṭhānaṃ, hetu. <bold>Kho</bold>ti avadhāraṇe, etaṃ kāraṇaṃ vijjateva, no na vijjatīti attho. Kiṃ taṃ kāraṇanti āha <bold>‘‘yaṃ pāpabhikkhū’’</bold>tiādi. Ettha <bold>ya</bold>nti nipātamattaṃ, kāraṇaniddeso vā, yena kāraṇena antaradhāpeyyuṃ, tadetaṃ kāraṇaṃ vijjatīti attho. <bold>Pāpabhikkhū</bold>ti pāpikāya lāmikāya icchāya samannāgatā bhikkhū. Atīto atikkanto satthā ettha, etassāti vā <bold>atītasatthukaṃ,</bold>pāvacanaṃ. Padhānaṃ vacanaṃ <bold>pāvacanaṃ,</bold>dhammavinayanti vuttaṃ hoti. <bold>Pakkhaṃ labhitvā</bold>ti alajjīpakkhaṃ labhitvā. <bold>Na cirassevā</bold>ti na cireneva. <bold>Yāva ca dhammavinayo tiṭṭhatī</bold>ti yattakaṃ kālaṃ dhammo ca vinayo ca lajjīpuggalesu tiṭṭhati.</paragraph>
<paragraph line="154"><bold>Vuttañhetaṃ bhagavatā</bold>ti parinibbānamañcake nipannena bhagavatā bhikkhū ovadantena etaṃ vuttanti attho. <bold>Desito paññatto</bold>ti dhammopi desito ceva paññatto ca. Suttābhidhammasaṅgahitassa hi dhammassa abhisajjanaṃ pabodhanaṃ desanā, tasseva pakārato ñāpanaṃ vineyyasantāne ṭhapanaṃ paññāpanaṃ, tasmā dhammopi desito ceva paññatto cāti <pageBreak edition="M" number="1.0033" />vutto. <bold>Paññatto</bold>ti ca ṭhapitoti attho. Vinayopi desito ceva paññatto ca. Vinayatantisaṅgahitassa hi atthassa kāyavācānaṃ vinayanato <pageBreak edition="V" number="1.0031" />vinayoti laddhādhivacanassa atisajjanaṃ pabodhanaṃ desanā, tasseva pakārato ñāpanaṃ asaṅkarato ṭhapanaṃ paññāpanaṃ, tasmā vinayopi desito ceva paññatto cāti vuccati.</paragraph>
<paragraph line="155"><bold>So vo mamaccayenā</bold>ti so dhammavinayo tumhākaṃ mamaccayena satthā. Idaṃ vuttaṃ hoti – mayā vo ṭhiteneva ‘‘idaṃ lahukaṃ, idaṃ garukaṃ, idaṃ satekicchaṃ, idaṃ atekicchaṃ, idaṃ lokavajjaṃ, idaṃ paṇṇattivajjaṃ. Ayaṃ āpatti puggalassa santike vuṭṭhāti, ayaṃ gaṇassa, ayaṃ saṅghassa santike vuṭṭhātī’’ti sattannaṃ āpattikkhandhānaṃ avītikkamanīyatāvasena otiṇṇavatthusmiṃ sakhandhakaparivāro ubhatovibhaṅgo mahāvinayo nāma desito, taṃ sakalampi vinayapiṭakaṃ mayi parinibbute tumhākaṃ satthukiccaṃ sādhessati ‘‘idaṃ vo kattabbaṃ, idaṃ vo na kattabba’’nti kattabbākattabbassa vibhāgena anusāsanato. Ṭhiteneva ca mayā ‘‘ime cattāro satipaṭṭhānā, cattāro sammappadhānā, cattāro iddhipādā, pañcindriyāni, pañca balāni, satta bojjhaṅgāni, ariyo aṭṭhaṅgiko maggo’’ti tena tena vineyyānaṃ ajjhāsayānurūpena pakārena ime sattatiṃsa bodhipakkhiyadhamme vibhajitvā suttantapiṭakaṃ desitaṃ, taṃ sakalampi suttantapiṭakaṃ mayi parinibbute tumhākaṃ satthukiccaṃ sādhessati taṃtaṃcariyānurūpaṃ sammāpaṭipattiyā anusāsanato. Ṭhiteneva ca mayā ‘‘pañcakkhandhā, dvādasāyatanāni, aṭṭhārasa dhātuyo, cattāri saccāni, bāvīsatindriyāni, nava hetū, cattāro āhārā, satta phassā, satta vedanā, satta saññā, satta cetanā, satta cittāni, tatrāpi ettakā dhammā kāmāvacarā, ettakā rūpāvacarā, ettakā arūpāvacarā, ettakā pariyāpannā, ettakā apariyāpannā, ettakā lokiyā, ettakā lokuttarā’’ti ime dhamme vibhajitvā abhidhammapiṭakaṃ desitaṃ, taṃ sakalampi abhidhammapiṭakaṃ mayi parinibbute tumhākaṃ satthukiccaṃ sādhessati, khandhādivibhāgena ñāyamānaṃ catusaccasambodhāvahattā satthārā sammāsambuddhena kattabbakiccaṃ nipphādessati. Iti sabbampetaṃ abhisambodhito yāva parinibbānā pañcacattālīsa vassāni bhāsitaṃ lapitaṃ, tīṇi piṭakāni, pañca nikāyā, navaṅgāni, caturāsīti dhammakkhandhasahassānīti evaṃ mahappabhedaṃ hoti. Iti imāni caturāsīti <pageBreak edition="M" number="1.0034" />dhammakkhandhasahassāni tiṭṭhanti, ahaṃ ekova parinibbāyāmi, ahañca panidāni ekova ovadāmi anusāsāmi, mayi parinibbute imāni caturāsīti buddhasahassāni tumhe ovadissanti anusāsissanti ovādānusāsanīkiccassa nipphādanatoti.</paragraph>
<paragraph line="156"><bold>Sāsana</bold>nti pariyattipaṭipattipaṭivedhavasena tividhaṃ sāsanaṃ, nippariyāyato pana sattatiṃsa bodhipakkhiyadhammā. <bold>Addhaniya</bold>nti addhānamaggagāmīti addhaniyaṃ, addhānakkhamanti attho. <bold>Ciraṭṭhitika</bold>nti <pageBreak edition="V" number="1.0032" />ciraṃ ṭhiti etassāti ciraṭṭhitikaṃ, sāsanaṃ, <bold>assa</bold>bhaveyyāti sambandho. Idaṃ vuttaṃ hoti – yathā yena pakārena idaṃ sāsanaṃ dīghamaddhānaṃ pavattituṃ samatthaṃ, tatoyeva ciraṭṭhitikaṃ assa, tathā tena pakārena dhammañca vinayañca saṅgāyeyyanti.</paragraph>
<paragraph line="157">Idāni sammāsambuddhena attano kataṃ anuggahavisesaṃ vibhāvento āha <bold>‘‘yañcāhaṃ bhagavatā’’</bold>tiādi. Tattha ‘‘yañcāha’’nti etassa ‘‘anuggahito’’ti etena sambandho. Tattha <bold>ya</bold>nti yasmā, yena kāraṇenāti vuttaṃ hoti. Kiriyāparāmasanaṃ vā etaṃ, tena ‘‘anuggahito’’ti ettha anuggaṇhanaṃ parāmasati. <bold>Dhāressasī</bold>tiādikaṃ pana bhagavā aññatarasmiṃ rukkhamūle mahākassapattherena paññattasaṅghāṭiyaṃ nisinno taṃ cīvaraṃ vikasitapadumapupphavaṇṇena pāṇinā antare parāmasanto āha. Vuttañhetaṃ <bold>kassapasaṃyutte</bold>(saṃ. ni. 2.154) mahākassapatthereneva ānandattheraṃ āmantetvā kathentena –</paragraph>
<indent line="158">‘‘Atha kho, āvuso, bhagavā maggā okkamma yena aññataraṃ rukkhamūlaṃ tenupasaṅkami, atha khvāhaṃ, āvuso, paṭapilotikānaṃ saṅghāṭiṃ catugguṇaṃ paññāpetvā bhagavantaṃ etadavocaṃ ‘idha, bhante, bhagavā nisīdatu, yaṃ mamassa dīgharattaṃ hitāya sukhāyā’ti. Nisīdi kho, āvuso, bhagavā paññatte āsane, nisajja kho maṃ, āvuso, bhagavā etadavoca ‘mudukā kho tyāyaṃ kassapa paṭapilotikānaṃ saṅghāṭī’ti. ‘Paṭiggaṇhātu me, bhante, bhagavā paṭapilotikānaṃ saṅghāṭiṃ anukampaṃ upādāyā’ti. ‘Dhāressasi pana me tvaṃ kassapa sāṇāni paṃsukūlāni nibbasanānī’ti. ‘Dhāressāmahaṃ, bhante, bhagavato sāṇāni paṃsukūlāni <pageBreak edition="M" number="1.0035" />nibbasanānī’ti. So khvāhaṃ, āvuso, paṭapilotikānaṃ saṅghāṭiṃ bhagavato pādāsiṃ, ahaṃ pana bhagavato sāṇāni paṃsukūlāni nibbasanāni paṭipajji’’nti (saṃ. ni. 2.154).</indent>
<paragraph line="159">Tattha (saṃ. ni. aṭṭha. 2.2.154) <bold>mudukā kho tyāya</bold>nti mudukā kho te ayaṃ. Kasmā bhagavā evamāhāti? Therena saha cīvaraṃ parivattetukāmatāya. Kasmā parivattetukāmo jātoti? Theraṃ attano ṭhāne ṭhapetukāmatāya. Kiṃ sāriputtamoggallānā natthīti? Atthi, evaṃ panassa ahosi ‘‘ime na ciraṃ ṭhassanti, kassapo pana vīsavassasatāyuko, ‘so mayi parinibbute sattapaṇṇiguhāyaṃ vasitvā dhammavinayasaṅgahaṃ katvā mama sāsanaṃ pañcavassasahassaparimāṇaṃ kālaṃ pavattanakaṃ karissatī’ti attano naṃ ṭhāne ṭhapemi, evaṃ bhikkhū kassapassa sussūsitabbaṃ maññissantī’’ti, tasmā evamāha. Thero pana yasmā cīvarassa <pageBreak edition="V" number="1.0033" />vā pattassa vā vaṇṇe kathite ‘‘imaṃ tumhākaṃ gaṇhathā’’ti cārittameva, tasmā ‘‘paṭiggaṇhātu me bhante bhagavā’’ti āha. <bold>Dhāressasi pana me tvaṃ kassapā</bold>ti kassapa tvaṃ imāni paribhogajiṇṇāni paṃsukūlāni pārupituṃ sakkhissasīti vadati. Tañca kho na kāyabalaṃ sandhāya, paṭipattipūraṇaṃ pana sandhāya evamāha. Ayañhettha adhippāyo – ahaṃ imaṃ cīvaraṃ puṇṇaṃ nāma dāsiṃ pārupitvā āmakasusāne chaḍḍitaṃ tumbamattehi pāṇakehi samparikiṇṇaṃ te pāṇake vidhunitvā mahāariyavaṃse ṭhatvā aggahesiṃ, tassa me imaṃ cīvaraṃ gahitadivase dasasahassacakkavāḷe mahāpathavī mahāravaṃ viravamānā kampittha, ākāsaṃ taṭataṭāyi, cakkavāḷadevatā sādhukāraṃ adaṃsu ‘‘imaṃ cīvaraṃ gaṇhantena bhikkhunā jātipaṃsukūlikena jātiāraññikena jātiekāsanikena jātisapadānacārikena bhavituṃ vaṭṭati, tvaṃ imassa cīvarassa anucchavikaṃ kātuṃ sakkhissasī’’ti. Theropi attanā pañcannaṃ hatthīnaṃ balaṃ dhāreti. So taṃ atakkayitvā ‘‘ahametaṃ paṭipattiṃ pūressāmī’’ti ussāhena sugatacīvarassa anucchavikaṃ kātukāmo ‘‘dhāressāmahaṃ bhante’’ti āha. <bold>Paṭipajji</bold>nti paṭipannosiṃ. Evaṃ pana cīvaraparivattanaṃ katvā therena pārutacīvaraṃ bhagavā pārupi, satthu cīvaraṃ thero. Tasmiṃ samaye mahāpathavī udakapariyantaṃ katvā unnadantī kampittha.</paragraph>
<paragraph line="160"><bold>Sāṇāni</bold><pageBreak edition="M" number="1.0036" /><bold>paṃsukūlānī</bold>ti matakaḷevaraṃ pariveṭhetvā chaḍḍitāni tumbamatte kimī papphoṭetvā gahitāni sāṇavākamayāni paṃsukūlacīvarāni. Rathikasusānasaṅkārakūṭādīnaṃ yattha katthaci paṃsūnaṃ upari ṭhitattā abbhuggataṭṭhena tesu paṃsukūlamivāti <bold>paṃsukūlaṃ</bold>. Atha vā paṃsu viya kucchitabhāvaṃ ulati gacchatīti paṃsukūlanti paṃsukūlasaddassa attho daṭṭhabbo. <bold>Nibbasanānī</bold>ti niṭṭhitavasanakiccāni, paribhogajiṇṇānīti attho. Ettha ‘‘kiñcāpi ekameva taṃ cīvaraṃ, anekāvayavattā pana bahuvacanaṃ kata’’nti <bold>majjhimagaṇṭhipade</bold>vuttaṃ. <bold>Cīvare sādhāraṇaparibhogenā</bold>ti ettha attanā sādhāraṇaparibhogenāti viññāyamānattā viññāyamānatthassa ca-saddassa payoge kāmācārattā ‘‘attanā’’ti na vuttaṃ. ‘‘Dhāressasi pana me tvaṃ, kassapa, sāṇāni paṃsukūlānī’’ti hi vuttattā attanāva sādhāraṇaparibhogo viññāyati, nāññena. Na hi kevalaṃ saddatoyeva sabbattha atthanicchayo bhavissati atthapakaraṇādināpi yebhuyyena atthassa niyametabbattā. <bold>Ācariyadhammapālattherena</bold>panettha idaṃ vuttaṃ ‘‘cīvare sādhāraṇaparibhogenāti ettha attanā samasamaṭṭhapanenāti idha attanāsaddaṃ ānetvā cīvare attanā sādhāraṇaparibhogenā’’ti yojetabbaṃ.</paragraph>
<gatha1 line="161">‘‘Yassa <pageBreak edition="V" number="1.0034" />yena hi sambandho, dūraṭṭhampi ca tassa taṃ;</gatha1>
<gathalast line="162">Atthato hyasamānānaṃ, āsannattamakāraṇa’’nti.</gathalast>
<paragraph line="163">Atha vā bhagavatā cīvare sādhāraṇaparibhogena bhagavatā anuggahitoti yojanīyaṃ ekassapi karaṇaniddesassa sahayogakattutthajotakattasambhavatoti. Sabbattha <bold>‘‘ācariyadhammapālattherenā’’</bold>ti vutte suttantaṭīkākārenāti gahetabbaṃ. Samānaṃ dhāraṇametassāti <bold>sādhāraṇo,</bold>paribhogo. Sādhāraṇaparibhogena ceva samasamaṭṭhapanena ca anuggahitoti sambandho.</paragraph>
<paragraph line="164">Idāni (saṃ. ni. 2.152) –</paragraph>
<indent line="165">‘‘Ahaṃ, bhikkhave, yāvade ākaṅkhāmi vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharāmi. Kassapopi, bhikkhave, yāvade <pageBreak edition="M" number="1.0037" />ākaṅkhati vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati.</indent>
<indent line="166">‘‘Ahaṃ, bhikkhave, yāvade ākaṅkhāmi vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja viharāmi. Kassapopi, bhikkhave, yāvade ākaṅkhati vitakkavicārānaṃ vūpasamā…pe… dutiyaṃ jhānaṃ upasampajja viharati.</indent>
<indent line="167">‘‘Ahaṃ, bhikkhave, yāvade ākaṅkhāmi pītiyā ca virāgā upekkhako ca viharāmi, sato ca sampajāno sukhañca kāyena paṭisaṃvedemi, yaṃ taṃ ariyā ācikkhanti ‘upekkhako satimā sukhavihārī’ti, tatiyaṃ jhānaṃ upasampajja viharāmi. Kassapopi, bhikkhave, yāvade ākaṅkhati pītiyā ca virāgā upekkhako ca viharati…pe… tatiyaṃ jhānaṃ upasampajja viharati.</indent>
<indent line="168">‘‘Ahaṃ, bhikkhave, yāvade ākaṅkhāmi sukhassa ca pahānā dukkhassa ca pahānā pubbeva somanassadomanassānaṃ atthaṅgamā adukkhamasukhaṃ upekkhāsatipārisuddhiṃ catutthaṃ jhānaṃ upasampajja viharāmi. Kassapopi, bhikkhave, yāvade ākaṅkhati sukhassa ca pahānā dukkhassa ca pahānā pubbeva…pe… catutthaṃ jhānaṃ upasampajja viharati.</indent>
<indent line="169">‘‘Ahaṃ <pageBreak edition="V" number="1.0035" />, bhikkhave, yāvade ākaṅkhāmi sabbaso rūpasaññānaṃ samatikkamā paṭighasaññānaṃ atthaṅgamā nānattasaññānaṃ amanasikārā ‘ananto ākāso’ti ākāsānañcāyatanaṃ upasampajja viharāmi. Kassapopi, bhikkhave, yāvade ākaṅkhati sabbaso rūpasaññānaṃ samatikkamā…pe… ākāsānañcāyatanaṃ upasampajja viharati.</indent>
<indent line="170">‘‘Ahaṃ, bhikkhave, yāvade ākaṅkhāmi sabbaso ākāsānañcāyatanaṃ samatikkama ‘anantaṃ viññāṇa’nti viññāṇañcāyatanaṃ upasampajja viharāmi. Kassapopi, bhikkhave, yāvade ākaṅkhati sabbaso ākāsānañcāyatanaṃ samatikkamma…pe… viññāṇañcāyatanaṃ upasampajja viharati.</indent>
<indent line="171">‘‘Ahaṃ <pageBreak edition="M" number="1.0038" />, bhikkhave, yāvade ākaṅkhāmi sabbaso viññāṇañcāyatanaṃ samatikkamma ‘natthi kiñcī’ti ākiñcaññāyatanaṃ upasampajja viharāmi. Kassapopi, bhikkhave, yāvade ākaṅkhati…pe… ākiñcaññāyatanaṃ upasampajja viharati.</indent>
<indent line="172">‘‘Ahaṃ, bhikkhave, yāvade ākaṅkhāmi sabbaso ākiñcaññāyatanaṃ samatikkamma nevasaññānāsaññāyatanaṃ upasampajja viharāmi. Kassapopi, bhikkhave, yāvade ākaṅkhati…pe… nevasaññānāsaññāyatanaṃ upasampajja viharati.</indent>
<indent line="173">‘‘Ahaṃ, bhikkhave, yāvade ākaṅkhāmi sabbaso nevasaññānāsaññāyatanaṃ samatikkamma saññāvedayitanirodhaṃ upasampajja viharāmi. Kassapopi…pe… saññāvedayitanirodhaṃ upasampajja viharati.</indent>
<indent line="174">‘‘Ahaṃ, bhikkhave, yāvade ākaṅkhāmi anekavihitaṃ iddhividhaṃ paccanubhomi, ekopi hutvā bahudhā homi, bahudhāpi hutvā eko homi, āvibhāvaṃ tirobhāvaṃ tirokuṭṭaṃ tiropākāraṃ tiropabbataṃ asajjamāno gacchāmi seyyathāpi ākāse, pathaviyāpi ummujjanimujjaṃ karomi seyyathāpi udake, udakepi abhijjamāne gacchāmi seyyathāpi pathaviyaṃ, ākāsepi pallaṅkena kamāmi seyyathāpi pakkhī sakuṇo, imepi candimasūriye evaṃmahiddhike evaṃmahānubhāve pāṇinā parimasāmi parimajjāmi, yāva brahmalokāpi kāyena vasaṃ vattemi. Kassapopi bhikkhave yāvade ākaṅkhati anekavihitaṃ iddhividhaṃ paccanubhoti…pe… yāva brahmalokāpi kāyena vasaṃ vatteti.</indent>
<indent line="175">‘‘Ahaṃ <pageBreak edition="V" number="1.0036" />, bhikkhave, yāvade ākaṅkhāmi dibbāya sotadhātuyā visuddhāya atikkantamānusikāya ubho sadde suṇāmi dibbe ca mānuse ca ye dūre santike ca. Kassapopi, bhikkhave, yāvade ākaṅkhati dibbāya sotadhātuyā…pe… ye dūre santike ca.</indent>
<indent line="176">‘‘Ahaṃ <pageBreak edition="M" number="1.0039" />, bhikkhave, yāvade ākaṅkhāmi parasattānaṃ parapuggalānaṃ cetasā ceto paricca pajānāmi, sarāgaṃ vā cittaṃ ‘sarāgaṃ citta’nti pajānāmi, vītarāgaṃ vā cittaṃ ‘vītarāgaṃ citta’nti pajānāmi, sadosaṃ vā cittaṃ…pe… vītadosaṃ vā cittaṃ…pe… samohaṃ vā cittaṃ…pe… vītamohaṃ vā cittaṃ…pe… saṃkhittaṃ vā cittaṃ…pe… vikkhittaṃ vā cittaṃ…pe… mahaggataṃ vā cittaṃ…pe… amahaggataṃ vā cittaṃ…pe… sauttaraṃ vā cittaṃ…pe… anuttaraṃ vā cittaṃ…pe… samāhitaṃ vā cittaṃ…pe… asamāhitaṃ vā cittaṃ…pe… vimuttaṃ vā cittaṃ…pe… avimuttaṃ vā cittaṃ ‘avimuttaṃ citta’nti pajānāmi. Kassapopi, bhikkhave, yāvade ākaṅkhati parasattānaṃ parapuggalānaṃ cetasā ceto paricca pajānāti, sarāgaṃ vā cittaṃ ‘sarāgaṃ citta’nti pajānāti…pe… avimuttaṃ vā cittaṃ ‘avimuttaṃ citta’nti pajānāti.</indent>
<indent line="177">‘‘Ahaṃ, bhikkhave, yāvade ākaṅkhāmi anekavihitaṃ pubbenivāsaṃ anussarāmi. Seyyathidaṃ – ekampi jātiṃ dvepi jātiyo tissopi jātiyo catassopi jātiyo pañcapi jātiyo dasapi jātiyo vīsampi jātiyo tiṃsampi jātiyo cattālīsampi jātiyo paññāsampi jātiyo jātisatampi jātisahassampi jātisatasahassampi anekepi saṃvaṭṭakappe anekepi vivaṭṭakappe anekepi saṃvaṭṭavivaṭṭakappe ‘amutrāsiṃ evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so tato cuto amutra udapādiṃ, tatrāpāsiṃ evaṃnāmo evaṃgotto evaṃvaṇṇo evamāhāro evaṃsukhadukkhappaṭisaṃvedī evamāyupariyanto, so tato cuto idhūpapanno’ti. Iti sākāraṃ sauddesaṃ anekavihitaṃ pubbenivāsaṃ anussarāmi. Kassapopi, bhikkhave, yāvade ākaṅkhati anekavihitaṃ pubbenivāsaṃ anussarati. Seyyathidaṃ – ekampi jātiṃ…pe… iti sākāraṃ sauddesaṃ anekavihitaṃ pubbenivāsaṃ anussarati.</indent>
<indent line="178">‘‘Ahaṃ, bhikkhave, yāvade ākaṅkhāmi dibbena cakkhunā visuddhena atikkantamānusakena satte passāmi cavamāne upapajjamāne hīne <pageBreak edition="M" number="1.0040" />paṇīte suvaṇṇe dubbaṇṇe <pageBreak edition="V" number="1.0037" />sugate duggate, yathākammūpage satte pajānāmi ‘ime vata bhonto sattā kāyaduccaritena samannāgatā vacīduccaritena samannāgatā manoduccaritena samannāgatā ariyānaṃ upavādakā micchādiṭṭhikā micchādiṭṭhikammasamādānā, te kāyassa bhedā paraṃ maraṇā apāyaṃ duggatiṃ vinipātaṃ nirayaṃ upapannā. Ime vā pana bhonto sattā kāyasucaritena samannāgatā vacīsucaritena samannāgatā manosucaritena samannāgatā ariyānaṃ anupavādakā sammādiṭṭhikā sammādiṭṭhikammasamādānā, te kāyassa bhedā paraṃ maraṇā sugatiṃ saggaṃ lokaṃ upapannā’ti. Iti dibbena cakkhunā visuddhena atikkantamānusakena satte passāmi cavamāne upapajjamāne hīne paṇīte suvaṇṇe dubbaṇṇe sugate duggate, yathākammūpage satte pajānāmi. Kassapopi, bhikkhave, yāvade ākaṅkhati dibbena cakkhunā visuddhena atikkantamānusakena satte passati cavamāne upapajjamāne hīne paṇīte suvaṇṇe dubbaṇṇe sugate duggate, yathākammūpage satte pajānāti.</indent>
<indent line="179">‘‘Ahaṃ, bhikkhave, āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharāmi. Kassapopi, bhikkhave, āsavānaṃ khayā anāsavaṃ cetovimuttiṃ paññāvimuttiṃ diṭṭheva dhamme sayaṃ abhiññā sacchikatvā upasampajja viharatī’’ti (saṃ. ni. 2.152) –</indent>
<unindented line="180">Evaṃ navānupubbavihārachaḷabhiññāppabhede uttarimanussadhamme attanā samasamaṭṭhapanatthāya bhagavatā vuttaṃ kassapasaṃyutte āgataṃ pāḷimimaṃ peyyālamukhena ādiggahaṇena ca saṅkhipitvā dassento āha <bold>‘‘ahaṃ bhikkhave’’</bold>tiādi.</unindented>
<paragraph line="181">Tattha <bold>yāvade ākaṅkhāmī</bold>ti yāvadeva icchāmīti attho. Tatoyeva hi <bold>majjhimagaṇṭhipade cūḷagaṇṭhipade</bold>ca ‘‘yāvadeti yāvadevāti vuttaṃ hotī’’ti likhitaṃ. <bold>Saṃyuttanikāyaṭṭhakathāyampi</bold>‘‘yāvade ākaṅkhāmīti <pageBreak edition="M" number="1.0041" />yāvadeva icchāmī’’ti attho vutto. Tathā hi tattha līnatthapakāsaniyaṃ <bold>ācariyadhammapālatthereneva</bold>vuttaṃ ‘‘yāvadevāti iminā samānatthaṃ yāvadeti idaṃ pada’’nti. Potthakesu pana katthaci ‘‘yāvadevā’’ti ayameva pāṭho dissati. Yāni pana ito paraṃ ‘‘vivicceva kāmehī’’tiādinā nayena cattāri rūpāvacarakiriyajhānāni, ‘‘sabbaso rūpasaññānaṃ samatikkamā’’tiādinā nayena catasso arūpasamāpattiyo, ‘‘sabbaso nevasaññānāsaññāyatanaṃ samatikkamma saññāvedayitanirodha’’ntiādinā nayena nirodhasamāpatti, ‘‘anekavihitaṃ <pageBreak edition="V" number="1.0038" />iddhividha’’ntiādinā nayena abhiññā ca vuttā. Tattha yaṃ vattabbaṃ siyā, taṃ anupadavaṇṇanāya ceva bhāvanāvidhānena ca saddhiṃ <bold>visuddhimagge</bold>(visuddhi. 1.69-70) sabbaso vitthāritaṃ. Idhāpi ca verañjakaṇḍe cattāri rūpāvacarajhānāni tisso ca vijjā āvi bhavissanti, tasmā tattha yaṃ vattabbaṃ, taṃ tattheva vaṇṇayissāma.</paragraph>
<paragraph line="182"><bold>Navānupubbavihārachaḷabhiññāppabhede</bold>ti ettha <bold>navānupubbavihārā</bold>nāma anupaṭipāṭiyā samāpajjitabbabhāvato evaṃsaññitā nirodhasamāpattiyā saha aṭṭha samāpattiyo. <bold>Chaḷabhiññā</bold>nāma āsavakkhayañāṇena saddhiṃ pañcābhiññāyoti evaṃ lokiyalokuttarabhedā sabbā abhiññāyo. <bold>Uttarimanussadhamme</bold>ti uttarimanussānaṃ jhāyīnañceva ariyānañca dhammo uttarimanussadhammo. Atha vā uttari manussadhammāti uttarimanussadhammo, manussadhammo nāma dasakusalakammapathadhammo. So hi vinā bhāvanāmanasikārena pakatiyāva manussehi nibbattetabbato manussattabhāvāvahato vā ‘‘manussadhammo’’ti vuccati, tato uttari pana jhānādīni ‘‘uttarimanussadhammo’’ti veditabbāni. <bold>Attanā samasamaṭṭhapanenā</bold>ti ahaṃ yattakaṃ kālaṃ yattake vā samāpattivihāre abhiññāyo ca vaḷañjemi, tathā kassapopīti evaṃ yathāvuttauttarimanussadhamme attanā samasamaṃ katvā ṭhapanena. Idañca navānupubbavihārachaḷabhiññādibhāvasāmaññena pasaṃsāmattaṃ vuttanti daṭṭhabbaṃ. Na hi āyasmā mahākassapo bhagavā viya devasikaṃ catuvīsatikoṭisatasahassasaṅkhā samāpattiyo samāpajjati, yamakapāṭihāriyādivasena vā abhiññāyo vaḷañjeti. Ettha ca ‘‘uttarimanussadhamme attanā samasamaṭṭhapanenā’’ti idaṃ nidassanamattanti veditabbaṃ. Tathā hi –</paragraph>
<indent line="183">‘‘Ovada <pageBreak edition="M" number="1.0042" />kassapa bhikkhū, karohi kassapa bhikkhūnaṃ dhammiṃ kathaṃ, ahaṃ vā kassapa bhikkhū ovadeyyaṃ tvaṃ vā, ahaṃ vā kassapa bhikkhūnaṃ dhammiṃ kathaṃ kareyyaṃ tvaṃ vā’’ti (saṃ. ni. 2.149).</indent>
<paragraph line="184">Evampi attanā samasamaṭṭhāne ṭhapetiyeva, tassa kimaññaṃ āṇaṇyaṃ bhavissati aññatra dhammavinayasaṅgāyanāti adhippāyo. Tattha ‘‘tassāti tassa anuggahassā’’ti <bold>majjhimagaṇṭhipade</bold>vuttaṃ. Tassa meti vā attho gahetabbo. Potthakesu hi katthaci ‘‘tassa me’’ti pāṭhoyeva dissati, dhammavinayasaṅgāyanaṃ ṭhapetvā aññaṃ kiṃ nāma tassa me āṇaṇyaṃ aṇaṇabhāvo bhavissatīti attho. <bold>‘‘Nanu maṃ bhagavā’’</bold>tiādinā vuttamevatthaṃ upamāvasena vibhāveti. <bold>Sakakavacaissariyānuppadānenā</bold>ti ettha cīvarassa nidassanavasena kavacassa gahaṇaṃ kataṃ, samāpattiyā <pageBreak edition="V" number="1.0039" />nidassanavasena issariyaṃ gahitaṃ. <bold>Kulavaṃsappatiṭṭhāpaka</bold>nti kulavaṃsassa kulappaveṇiyā patiṭṭhāpakaṃ. ‘‘Me saddhammavaṃsappatiṭṭhāpako’’ti niccasāpekkhattā samāso daṭṭhabbo, me saddhammavaṃsassa patiṭṭhāpako pavattakoti vuttaṃ hoti. Vuttavacanamanussaranto anuggahesīti cintayanto dhammavinayasaṅgāyanatthaṃ bhikkhūnaṃ ussāhaṃ janesīti sambandho, dhātubhājanadivase tattha sannipatitānaṃ bhikkhūnaṃ ussāhaṃ janesīti attho.</paragraph>
<paragraph line="185">Idāni yathāvuttamatthaṃ pāḷiyā vibhāvento āha <bold>‘‘yathāhā’’</bold>tiādi. Tattha <bold>ekamidāha</bold>nti ettha <bold>ida</bold>nti nipātamattaṃ. <bold>Ekaṃ samaya</bold>nti ca bhummatthe upayogavacanaṃ, ekasmiṃ samayeti vuttaṃ hoti. <bold>Pāvāyā</bold>ti pāvānagarato, tattha piṇḍāya caritvā kusināraṃ gamissāmīti addhānamaggappaṭipannoti vuttaṃ hoti. <bold>Addhānamaggo</bold>ti ca dīghamaggo vuccati. Dīghapariyāyo hettha addhānasaddo. <bold>Mahatā bhikkhusaṅghena saddhi</bold>nti guṇamahattenapi saṅkhyāmahattenapi mahatā. Bhikkhūnaṃ saṅghena bhikkhusaṅghena, samaṇagaṇena saddhiṃ ekatoti attho. <bold>‘‘Pañcamattehī’’</bold>tiādinā saṅkhyāmahattaṃ vibhāveti. <bold>Matta</bold>-saddo cettha pamāṇavacano ‘‘bhojane mattaññutā’’tiādīsu viya. <bold>Sabbaṃ subhaddakaṇḍaṃ vitthārato veditabba</bold>nti sabbaṃ subhaddakaṇḍaṃ idha ānetvā vitthārato dassetabbanti adhippāyo.</paragraph>
<paragraph line="186">‘‘Tato <pageBreak edition="M" number="1.0043" />paranti tato bhikkhūnaṃ ussāhajananato para’’nti <bold>ācariyadhammapālattherena</bold>vuttaṃ. <bold>Mahāgaṇṭhipade</bold>pana ‘‘tato paranti subhaddakaṇḍato para’’nti vuttaṃ. Idamevettha sārato paccetabbanti no takko. Ayameva hi ussāhajananappakāro, yadidaṃ ‘‘handa mayaṃ, āvuso, dhammañca vinayañca saṅgāyeyyāma, pure adhammo dippatī’’tiādi, tasmā ussāhajananato paranti na vattabbaṃ heṭṭhā ussāhajananappakārassa pāḷiyaṃ avuttattā. Ayañhettha pāḷikkamo –</paragraph>
<indent line="187">‘‘Atha kho āyasmā mahākassapo bhikkhū āmantesi, ekamidāhaṃ, āvuso, samayaṃ pāvāya kusināraṃ addhānamaggappaṭipanno mahatā bhikkhusaṅghena saddhiṃ pañcamattehi bhikkhusatehi. Atha khvāhaṃ, āvuso, maggā okkamma aññatarasmiṃ rukkhamūle nisīdiṃ.</indent>
<indent line="188">‘‘Tena kho pana samayena aññataro ājīvako kusinārāya mandāravapupphaṃ gahetvā pāvaṃ addhānamaggappaṭipanno hoti. Addasaṃ kho ahaṃ, āvuso, taṃ ājīvakaṃ dūratova āgacchantaṃ, disvāna taṃ ājīvakaṃ etadavocaṃ ‘apāvuso, amhākaṃ satthāraṃ jānāsī’ti <pageBreak edition="V" number="1.0040" />? ‘Āma, āvuso, jānāmi. Ajja sattāhaparinibbuto samaṇo gotamo, tato me idaṃ mandāravapupphaṃ gahitanti. Tatrāvuso, ye te bhikkhū avītarāgā, appekacce bāhā paggayha kandanti, chinnapātaṃ papatanti āvaṭṭanti vivaṭṭanti, ‘atikhippaṃ bhagavā parinibbuto, atikhippaṃ sugato parinibbuto, atikhippaṃ cakkhuṃ loke antarahita’nti. Ye pana te bhikkhū vītarāgā, te satā sampajānā adhivāsenti ‘aniccā saṅkhārā, taṃ kutettha labbhā’’’ti.</indent>
<indent line="189">‘‘Atha khvāhaṃ, āvuso, te bhikkhū etadavocaṃ – ‘alaṃ, āvuso, mā socittha mā paridevittha, nanvetaṃ, āvuso, bhagavatā paṭikacceva akkhātaṃ ‘sabbeheva piyehi manāpehi nānābhāvo vinābhāvo aññathābhāvo. Taṃ kutettha, āvuso, labbhā, yaṃ taṃ jātaṃ bhūtaṃ saṅkhataṃ palokadhammaṃ, taṃ vata mā palujjī’ti netaṃ ṭhānaṃ vijjatī’’ti.</indent>
<indent line="190">‘‘Tena <pageBreak edition="M" number="1.0044" />kho pana samayena, āvuso, subhaddo nāma vuḍḍhapabbajito tassaṃ parisāyaṃ nisinno hoti. Atha kho āvuso subhaddo vuḍḍhapabbajito te bhikkhū etadavoca ‘alaṃ, āvuso, mā socittha mā paridevittha, sumuttā mayaṃ tena mahāsamaṇena, upaddutā ca mayaṃ homa’ ‘idaṃ vo kappati, idaṃ vo na kappatī’ti, ‘idāni pana mayaṃ yaṃ icchissāma, taṃ karissāma, yaṃ na icchissāma, na taṃ karissāmā’ti. Handa mayaṃ āvuso dhammañca vinayañca saṅgāyeyyāma, pure adhammo dippati, dhammo paṭibāhīyati, avinayo pure dippati, vinayo paṭibāhīyati, pure adhammavādino balavanto honti, dhammavādino dubbalā honti, pure avinayavādino balavanto honti, vinayavādino dubbalā hontī’’ti.</indent>
<indent line="191">‘‘‘Tena hi, bhante, thero bhikkhū uccinatū’ti. Atha kho āyasmā mahākassapo ekenūnapañcaarahantasatāni uccini. Bhikkhū āyasmantaṃ mahākassapaṃ etadavocuṃ ‘ayaṃ, bhante, āyasmā ānando kiñcāpi sekkho, abhabbo chandā dosā mohā bhayā agatiṃ gantuṃ, bahu cānena bhagavato santike dhammo ca vinayo ca pariyatto. Tena hi, bhante, thero āyasmantampi ānandaṃ uccinatū’’’tiādi (cūḷava. 437).</indent>
<unindented line="192">Tasmā <bold>tato para</bold>nti ettha subhaddakaṇḍato paranti evamattho daṭṭhabbo. ‘‘Sabbaṃ subhaddakaṇḍaṃ vitthārato veditabba’’nti hi iminā ‘‘yaṃ na icchissāma, na taṃ karissāmā’’ti etaṃ pariyantaṃ <pageBreak edition="V" number="1.0041" />subhaddakaṇḍapāḷiṃ dassetvā idāni avasesaṃ ussāhajananappakārappavattaṃ pāḷimeva dassento <bold>‘‘handa mayaṃ āvuso’’</bold>tiādimāha.</unindented>
<paragraph line="193">Tattha <bold>pure adhammo dippatī</bold>ti ettha adhammo nāma dasakusalakammapathadhammapaṭipakkhabhūto adhammo. <bold>Pure dippatī</bold>ti api nāma dippati. Atha vā yāva adhammo dhammaṃ paṭibāhituṃ samattho hoti, tato puretaramevāti attho. Āsanne hi anāgate ayaṃ puresaddo. <bold>Dippatī</bold>ti <pageBreak edition="M" number="1.0045" />dippissati. Pure-saddayogena hi anāgatatthe ayaṃ vattamānapayogo yathā ‘‘purā vassati devo’’ti. Keci panettha evaṃ vaṇṇayanti ‘‘pureti pacchā anāgate yathā addhānaṃ gacchantassa gantabbamaggo ‘pure’ti vuccati, tathā idha daṭṭhabba’’nti. <bold>Avinayo</bold>ti pahānavinayasaṃvaravinayānaṃ paṭipakkhabhūto avinayo. ‘‘Vinayavādino dubbalā hontī’’ti evaṃ iti-saddopi ettha daṭṭhabbo, ‘‘tato paraṃ āhā’’ti iminā sambandho. Potthakesu pana katthaci iti-saddo na dissati, pāḷiyaṃ pana dīghanikāyaṭṭhakathāyañca attheva iti-saddo.</paragraph>
<paragraph line="194"><bold>Tena hī</bold>ti uyyojanatthe nipāto. Uccinane uyyojentā hi taṃ mahākassapattheraṃ evamāhaṃsu. <bold>Bhikkhū uccinatū</bold>ti saṅgītiyā anurūpe bhikkhū uccinitvā gaṇhātūti attho. ‘‘Sakalanavaṅga…pe… pariggahesī’’ti etena sukkhavipassakakhīṇāsavapariyantānaṃ yathāvuttapuggalānaṃ satipi āgamādhigamasabbhāve saha paṭisambhidāhi tevijjādiguṇayuttānaṃ āgamādhigamasampattiyā ukkaṃsagatattā saṅgītiyā bahūpakārataṃ dasseti. Tattha <bold>sakalanavaṅgasatthusāsanapariyattidhare</bold>ti sakalaṃ suttageyyādi navaṅgaṃ ettha, etassa vā atthīti sakalanavaṅgaṃ, satthusāsanaṃ. Atthakāmena pariyāpuṇitabbato diṭṭhadhammikādipurisattapariyattabhāvato ca pariyattīti tīṇi piṭakāni vuccanti, taṃ sakalanavaṅgasatthusāsanasaṅkhātaṃ pariyattiṃ dhārentīti sakalanavaṅgasatthusāsanapariyattidharā, tādiseti attho. Bahūnaṃ nānappakārānaṃ kilesānaṃ sakkāyadiṭṭhiyā ca avihatattā tā janenti, tāhi vā janitāti <bold>puthujjanā</bold>. Duvidhā puthujjanā andhaputhujjanā kalyāṇaputhujjanāti. Tattha yesaṃ khandhadhātuāyatanādīsu uggahaparipucchāsavanadhāraṇapaccavekkhaṇāni natthi, te andhaputhujjanā. Yesaṃ tāni atthi, te kalyāṇaputhujjanā. Te idha ‘‘puthujjanā’’ti adhippetā. Samathabhāvanāsinehābhāvena sukkhā lūkhā asiniddhā vipassanā etesanti <bold>sukkhavipassakā</bold>.</paragraph>
<paragraph line="195"><bold>Tipiṭakasabbapariyattippabhedadhare</bold>ti tiṇṇaṃ piṭakānaṃ samāhāro tipiṭakaṃ, tipiṭakasaṅkhātaṃ navaṅgādivasena anekadhā bhinnaṃ sabbapariyattippabhedaṃ dhārentīti tipiṭakasabbapariyattippabhedadharā, tādiseti <pageBreak edition="V" number="1.0042" />attho. Anu anu taṃsamaṅgīnaṃ bhāveti vaḍḍhetīti anubhāvo, anubhāvo <pageBreak edition="M" number="1.0046" />eva ānubhāvo, pabhāvo. Mahanto ānubhāvo yesaṃ te <bold>mahānubhāvā</bold>. <bold>Tevijjādibhede</bold>ti tisso vijjāyeva tevijjā, tā ādi yesaṃ chaḷabhiññādīnaṃ te tevijjādayo, te bhedā anekappakārā bhinnā etesanti tevijjādibhedā, khīṇāsavā, tādiseti attho. Atha vā tisso vijjā etassa atthīti tevijjo, so ādi yesaṃ chaḷabhiññādīnaṃ te tevijjādayo, te bhedā yesaṃ khīṇāsavānaṃ te tevijjādibhedā, tādiseti attho. <bold>Ye sandhāya idaṃ vutta</bold>nti ye bhikkhū sandhāya idaṃ ‘‘atha kho āyasmā’’tiādivacanaṃ <bold>saṅgītikkhandhake</bold>(cūḷava. 437) vuttanti attho.</paragraph>
<paragraph line="196"><bold>Kissa panā</bold>ti kasmā pana. Sikkhatīti <bold>sekkho,</bold>atha vā sikkhanaṃ sikkhā, sāyeva tassa sīlanti sekkho. So hi apariyositasikkhattā ca tadadhimuttattā ca ekantena sikkhanasīlo na asekkho viya pariniṭṭhitasikkho tattha paṭipassaddhussāho, nāpi vissaṭṭhasikkho pacurajano viya tattha anadhimutto. Atha vā ariyāya jātiyā tīsu sikkhāsu jāto, tattha vā bhavoti sekkho. Atha vā ikkhati etāyāti ikkhā, maggaphalasammādiṭṭhi. Saha ikkhāyāti sekkho. Uparimaggattayakiccassa apariyositattā saha karaṇīyenāti <bold>sakaraṇīyo</bold>. <bold>Assā</bold>ti anena. <bold>Asammukhā paṭiggahitaṃ nāma natthī</bold>ti nanu ca –</paragraph>
<gatha1 line="197">‘‘Dvāsīti buddhato gaṇhiṃ, dve sahassāni bhikkhuto;</gatha1>
<gathalast line="198">Caturāsīti sahassāni, ye me dhammā pavattino’’ti. (theragā. 1027) –</gathalast>
<unindented line="199">Vuttattā kathametaṃ yujjatīti? Dve sahassāni bhikkhutoti vuttampi bhagavato santike paṭiggahitamevāti katvā vuttanti nāyaṃ virodho. <bold>Bahukārattā</bold>ti bahuupakārattā. Upakāravacano hettha kārasaddo. <bold>Assā</bold>ti bhaveyya.</unindented>
<paragraph line="200"><bold>Ativiya vissattho</bold>ti ativiya vissāsiko. <bold>Na</bold>nti ānandattheraṃ, ‘‘ovadatī’’ti iminā sambandho. Ānandattherassa yebhuyyena navakāya parisāya vibbhamanena mahākassapatthero evamāha <bold>‘‘na vāyaṃ kumārako mattamaññāsī’’</bold>ti. Tathā hi parinibbute satthari mahākassapatthero satthuparinibbāne sannipatitassa bhikkhusaṅghassa majjhe nisīditvā <pageBreak edition="M" number="1.0047" />dhammavinayasaṅgāyanatthaṃ pañcasate bhikkhū uccinitvā ‘‘āvuso, rājagahe vassaṃ vasantā dhammavinayaṃ saṅgāyeyyāma, tumhe pure vassūpanāyikāya attano attano palibodhaṃ pacchinditvā rājagahe sannipatathā’’ti vatvā <pageBreak edition="V" number="1.0043" />attanā rājagahaṃ gato. Ānandattheropi bhagavato pattacīvaramādāya mahājanaṃ saññāpento sāvatthiṃ gantvā tato nikkhamma rājagahaṃ gacchanto dakkhiṇagirismiṃ cārikaṃ cari. Tasmiṃ samaye ānandattherassa tiṃsamattā saddhivihārikā yebhuyyena kumārabhūtā ekavassikaduvassikabhikkhū ceva anupasampannā ca vibbhamiṃsu. Kasmā panete pabbajitā, kasmā vibbhamiṃsūti? Tesaṃ kira mātāpitaro cintesuṃ ‘‘ānandatthero satthuvissāsiko aṭṭha vare yācitvā upaṭṭhahati, icchiticchitaṭṭhānaṃ satthāraṃ gahetvā gantuṃ sakkoti, amhākaṃ dārake etassa santike pabbājessāma, so satthāraṃ gahetvā āgamissati, tasmiṃ āgate mayaṃ mahāsakkāraṃ kātuṃ labhissāmā’’ti iminā tāva kāraṇena nesaṃ ñātakā te pabbājesuṃ. Satthari pana parinibbute tesaṃ sā patthanā upacchinnā, atha ne ekadivaseneva uppabbājesuṃ.</paragraph>
<paragraph line="201">Atha ānandattheraṃ dakkhiṇagirismiṃ cārikaṃ caritvā rājagahamāgataṃ disvā mahākassapatthero evamāha ‘‘na vāyaṃ kumārako mattamaññāsī’’ti. Vuttañhetaṃ kassapasaṃyutte –</paragraph>
<indent line="202">‘‘Atha kiñcarahi tvaṃ, āvuso ānanda, imehi navehi bhikkhūhi indriyesu aguttadvārehi bhojane amattaññūhi jāgariyaṃ ananuyuttehi saddhiṃ cārikaṃ carasi, sassaghātaṃ maññe carasi, kulūpaghātaṃ maññe carasi, olujjati kho te, āvuso ānanda, parisā, palujjanti kho te āvuso navappāyā, na vāyaṃ kumārako mattamaññāsīti.</indent>
<indent line="203">‘‘Api me bhante kassapa sirasmiṃ palitāni jātāni, atha ca pana mayaṃ ajjāpi āyasmato mahākassapassa kumārakavādā na muccāmāti. Tathā hi pana tvaṃ, āvuso ānanda, imehi navehi bhikkhūhi indriyesu aguttadvārehi bhojane amattaññūhi jāgariyaṃ ananuyuttehi saddhiṃ cārikaṃ carasi, sassaghātaṃ maññe carasi, kulūpaghātaṃ maññe carasi, olujjati kho <pageBreak edition="M" number="1.0048" />te, āvuso ānanda, parisā, palujjanti kho te āvuso navappāyā, na vāyaṃ kumārako mattamaññāsī’’ti (saṃ. ni. 2.154).</indent>
<paragraph line="204">Tattha (saṃ. ni. aṭṭha. 2.2.154) <bold>sassaghātaṃ maññecarasī</bold>ti sassaṃ ghātento viya āhiṇḍasi. <bold>Kulūpaghātaṃ maññe carasī</bold>ti kulāni upaghātento viya hananto viya āhananto viya āhiṇḍasi. <bold>Olujjatī</bold>ti palujjati bhijjati. <bold>Palujjanti kho te āvuso navappāyā</bold>ti, āvuso, evaṃ ete tuyhaṃ pāyena yebhuyyena navakā ekavassikaduvassikadaharā ceva sāmaṇerā ca <pageBreak edition="V" number="1.0044" />palujjanti. <bold>Na vāyaṃ kumārako mattamaññāsī</bold>ti ayaṃ kumārako attano pamāṇaṃ na vata jānātīti theraṃ tajjento āha. <bold>Kumārakavādā na muccāmā</bold>ti kumārakavādato na muccāma. <bold>Tathā hi pana tva</bold>nti idamassa evaṃ vattabbatāya kāraṇadassanatthaṃ vuttaṃ. Ayañhettha adhippāyo – yasmā tvaṃ imehi navakehi bhikkhūhi indriyasaṃvararahitehi saddhiṃ vicarasi, tasmā kumārakehi saddhiṃ caranto ‘‘kumārako’’ti vattabbataṃ arahasīti.</paragraph>
<paragraph line="205">‘‘Na vāyaṃ kumārako mattamaññāsī’’ti ettha <bold>vā</bold>-saddo padapūraṇe. <bold>Vā</bold>-saddo hi upamānasamuccayasaṃsayavavassaggapadapūraṇavikappādīsu bahūsu atthesu dissati. Tathā hesa ‘‘paṇḍito vāpi tena so’’tiādīsu (dha. pa. 63) upamāne dissati, sadisabhāveti attho. ‘‘Taṃ vāpi dhīrā muni vedayantī’’tiādīsu (su. ni. 213) samuccaye. ‘‘Ke vā ime kassa vā’’tiādīsu (pārā. 296) saṃsaye. ‘‘Ayaṃ vā imesaṃ samaṇabrāhmaṇānaṃ sabbabālo sabbamūḷho’’tiādīsu (dī. ni. 1.181) vavassagge. ‘‘Ye hi keci, bhikkhave, samaṇā vā brāhmaṇā vā’’tiādīsu (ma. ni. 1.170; saṃ. ni. 2.13) vikappeti. Idha pana padapūraṇe daṭṭhabbo. Teneva ca <bold>ācariyadhammapālattherena</bold>vuttaṃ ‘‘vāsaddassa atthuddhāraṃ karontena ‘na vāyaṃ kumārako mattamaññāsī’tiādīsu (saṃ. ni. 2.154) padapūraṇe’’ti. Aṭṭhakathāyampi (saṃ. ni. aṭṭha. 2.2.154) ettakameva vuttaṃ ‘‘na vāyaṃ kumārako mattamaññāsīti ayaṃ kumārako attano pamāṇaṃ na vata jānātīti theraṃ tajjento āhā’’ti. Etthāpi <bold>vatā</bold>ti vacanasiliṭṭhatāya vuttaṃ. Yaṃ panettha <bold>kenaci</bold>vuttaṃ ‘‘na vāyanti ettha vāti vibhāsā, aññāsipi na aññāsipīti attho’’ti <pageBreak edition="M" number="1.0049" />. Taṃ tassa matimattanti daṭṭhabbaṃ. Na hettha ayamattho sambhavati, tasmā attano pamāṇaṃ nāññāsīti evamattho veditabbo. <bold>Tatrā</bold>ti evaṃ sati. <bold>Chandāgamanaṃ viyā</bold>ti ettha chandā āgamanaṃ viyāti padacchedo kātabbo, chandena āgamanaṃ pavattanaṃ viyāti attho, chandena akattabbakaraṇaṃ viyāti vuttaṃ hoti. Chandaṃ vā āgacchati sampayogavasenāti chandāgamanaṃ, tathā pavatto apāyagamanīyo akusalacittuppādo. Atha vā ananurūpaṃ gamanaṃ agamanaṃ, chandena agamanaṃ chandāgamanaṃ, chandena sinehena ananurūpaṃ gamanaṃ pavattanaṃ akattabbakaraṇaṃ viyāti vuttaṃ hoti. <bold>Asekkhapaṭisambhidāppatte</bold>ti asekkhabhūtā paṭisambhidā asekkhapaṭisambhidā, taṃ patte, paṭiladdhaasekkhapaṭisambhideti attho. <bold>Anumatiyā</bold>ti anuññāya, yācanāyāti vuttaṃ hoti.</paragraph>
<paragraph line="206">‘‘Kiñcāpi sekkho’’ti idaṃ na sekkhānaṃ agatigamanasabbhāvena vuttaṃ, asekkhānaṃyeva pana uccinitattāti daṭṭhabbaṃ. Paṭhamamaggeneva hi cattāri agatigamanāni pahīyanti, tasmā kiñcāpi <pageBreak edition="V" number="1.0045" />sekkho, tathāpi thero āyasmantampi ānandaṃ uccinatūti evamettha sambandho veditabbo. Na pana kiñcāpi sekkho, tathāpi abhabbo agatiṃ gantunti yojetabbaṃ. ‘‘Abhabbo’’tiādinā pana dhammasaṅgītiyā tassa arahabhāvaṃ dassentā vijjamāne guṇe kathenti. Tattha <bold>chandā</bold>ti chandena, sinehenāti attho. <bold>Agatiṃ gantu</bold>nti agantabbaṃ gantuṃ, akattabbaṃ kātunti vuttaṃ hoti. Imāni pana cattāri agatigamanāni bhaṇḍabhājanīye ca vinicchayaṭṭhāne ca labbhanti. Tattha bhaṇḍabhājanīye tāva attano bhārabhūtānaṃ bhikkhūnaṃ amanāpe bhaṇḍe sampatte taṃ parivattitvā manāpaṃ dento chandāgatiṃ gacchati nāma. Attano pana abhārabhūtānaṃ manāpe bhaṇḍe sampatte taṃ parivattitvā amanāpaṃ dento dosāgatiṃ gacchati nāma. Bhaṇḍesu bhājanīyavatthuñca ṭhitikañca ajānanto mohāgatiṃ gacchati nāma. Mukharānaṃ vā rājādinissitānaṃ vā ‘‘ime me amanāpe bhaṇḍe dinne anatthaṃ kareyyu’’nti bhayena parivattitvā manāpaṃ dento bhayāgatiṃ gacchati nāma. Yo pana evaṃ na gacchati, sabbesaṃ tulābhūto pamāṇabhūto majjhattova hutvā yaṃ yassa pāpuṇāti, tadeva tassa deti, ayaṃ catubbidhampi agatiṃ na gacchati nāma. Vinicchayaṭṭhāne pana attano bhārabhūtassa garukāpattiṃ lahukāpattiṃ katvā kathento chandāgatiṃ gacchati nāma. Itarassa lahukāpattiṃ garukāpattiṃ <pageBreak edition="M" number="1.0050" />katvā kathento dosāgatiṃ gacchati nāma. Āpattivuṭṭhānaṃ pana samuccayakkhandhakañca ajānanto mohāgatiṃ gacchati nāma. Mukharassa vā rājapūjitassa vā ‘‘ayaṃ me garukaṃ katvā āpattiṃ kathentassa anatthampi kareyyā’’ti garukameva lahukāpattiṃ kathento bhayāgatiṃ gacchati nāma. Yo pana sabbesaṃ yathābhūtameva kathesi, ayaṃ catubbidhampi agatigamanaṃ na gacchati nāma. Theropi tādiso catunnampi agatigamanānaṃ paṭhamamaggeneva pahīnattā, tasmā saṅgāyanavasena dhammavinayavinicchaye sampatte chandādivasena aññathā akathetvā yathābhūtameva kathetīti vuttaṃ <bold>‘‘abhabbo…pe… agatiṃ gantu’’</bold>nti. <bold>Pariyatto</bold>ti adhīto, uggahitoti attho.</paragraph>
<paragraph line="207"><bold>Uccinitenā</bold>ti uccinitvā gahitena. <bold>Etadahosī</bold>ti etaṃ parivitakkanaṃ ahosi. <bold>Rājagahaṃ kho mahāgocara</bold>nti ettha ‘‘rājagahanti rājagahasāmantaṃ gahetvā vutta’’nti <bold>cūḷagaṇṭhipade majjhimagaṇṭhipade</bold>ca vuttaṃ. Gāvo caranti etthāti gocaro, gocaro viya gocaro, bhikkhācaraṇaṭṭhānaṃ. So mahanto assa, etthāti vā mahāgocaraṃ, rājagahaṃ. <bold>Thāvarakamma</bold>nti ciraṭṭhāyikammaṃ. <bold>Visabhāgapuggalo</bold>subhaddasadiso. <bold>Ukkoṭeyyā</bold>ti nivāreyyāti attho. <bold>Ñattidutiyena kammena sāvesī</bold>ti –</paragraph>
<indent line="208">‘‘Suṇātu me, āvuso, saṅgho, yadi saṅghassa pattakallaṃ, saṅgho imāni pañca bhikkhusatāni <pageBreak edition="V" number="1.0046" />sammanneyya ‘rājagahe vassaṃ vasantāni dhammañca vinayañca saṅgāyituṃ, na aññehi bhikkhūhi rājagahe vassaṃ vasitabba’nti, esā ñatti.</indent>
<indent line="209">‘‘Suṇātu me, āvuso, saṅgho, saṅgho imāni pañca bhikkhusatāni sammannati ‘rājagahe vassaṃ vasantāni dhammañca vinayañca saṅgāyituṃ, na aññehi bhikkhūhi rājagahe vassaṃ vasitabba’nti, yassāyasmato khamati imesaṃ pañcannaṃ bhikkhusatānaṃ sammuti ‘rājagahe vassaṃ vasantānaṃ dhammañca vinayañca saṅgāyituṃ, na aññehi bhikkhūhi rājagahe vassaṃ vasitabba’nti, so tuṇhassa. Yassa nakkhamati, so bhāseyya.</indent>
<indent line="210">‘‘Sammatāni saṅghena imāni pañca bhikkhusatāni ‘rājagahe vassaṃ vasantāni dhammañca vinayañca saṅgāyituṃ, na aññehi bhikkhūhi rājagahe vassaṃ <pageBreak edition="M" number="1.0051" />vasitabba’nti, khamati saṅghassa, tasmā tuṇhī, evametaṃ dhārayāmī’’ti (cūḷava. 437) –</indent>
<unindented line="211">Evaṃ ñattidutiyena kammena sāvesi. Idaṃ sandhāya vuttaṃ ‘‘taṃ saṅgītikkhandhake vuttanayeneva ñātabba’’nti.</unindented>
<paragraph line="212">Ayaṃ pana kammavācā tathāgatassa parinibbānato ekavīsatime divase katā. Vuttañhetaṃ <bold>dīghanikāyaṭṭhakathāyaṃ</bold>(dī. ni. aṭṭha. 1.paṭhamasaṅgītikathā) ‘‘ayaṃ pana kammavācā tathāgatassa parinibbānato ekavīsatime divase katā. Bhagavā hi visākhapuṇṇamāyaṃ paccūsasamaye parinibbuto, athassa sattāhaṃ suvaṇṇavaṇṇaṃ sarīraṃ gandhamālādīhi pūjayiṃsu. Evaṃ sattāhaṃ sādhukīḷanadivasā nāma ahesuṃ. Tato sattāhaṃ citakāya agginā jhāyi, sattāhaṃ sattipañjaraṃ katvā santhāgārasālāyaṃ dhātupūjaṃ kariṃsūti ekavīsati divasā gatā. Jeṭṭhamūlasukkapakkhapañcamiyaṃ pana dhātuyo bhājayiṃsu. Etasmiṃ dhātubhājanadivase sannipatitassa mahābhikkhusaṅghassa subhaddena vuḍḍhapabbajitena kataṃ anācāraṃ ārocetvā vuttanayeneva bhikkhū uccinitvā ayaṃ kammavācā katā. Imañca pana kammavācaṃ katvā thero bhikkhū āmantesi ‘āvuso idāni tumhākaṃ cattālīsadivasā okāso, tato paraṃ ayaṃ nāma no palibodho atthīti vattuṃ na labbhā, tasmā etthantare yassa rogapalibodho vā ācariyupajjhāyapalibodho vā mātāpitupalibodho vā atthi, pattaṃ vā pana pacitabbaṃ cīvaraṃ vā kātabbaṃ, so taṃ palibodhaṃ chinditvā karaṇīyaṃ karotū’ti. Evañca pana vatvā thero attano pañcasatāya parisāya parivuto rājagahaṃ gato, aññepi mahātherā attano attano parivāraṃ gahetvā sokasallasamappitaṃ <pageBreak edition="V" number="1.0047" />mahājanaṃ assāsetukāmā taṃ taṃ disaṃ pakkantā. Puṇṇatthero pana sattasatabhikkhuparivāro ‘tathāgatassa parinibbānaṭṭhānaṃ āgatāgataṃ mahājanaṃ assāsessāmī’ti kusinārāyameva aṭṭhāsi. Āyasmā ānando yathā pubbe aparinibbutassa, evaṃ parinibbutassapi bhagavato sayameva pattacīvaramādāya pañcahi bhikkhusatehi saddhiṃ yena sāvatthi tena cārikaṃ pakkāmi. Gacchato panassa parivārā bhikkhū gaṇanapathaṃ vītivattā’’ti. Tasmā tathāgatassa parinibbānato <pageBreak edition="M" number="1.0052" />tīsu sattāhesu atikkantesu ekavīsatime divase imaṃ kammavācaṃ sāvetvā thero rājagahaṃ pakkantoti veditabbaṃ.</paragraph>
<paragraph line="213">Yadi evaṃ kasmā pana idha <bold>maṅgalasuttaṭṭhakathāyañca</bold>(khu. pā. aṭṭha. 5.paṭhamamahāsaṅgītikathā) ‘‘sattasu sādhukīḷanadivasesu sattasu ca dhātupūjādivasesu vītivattesū’’ti vuttaṃ? Sattasu dhātupūjādivasesu gahitesu tadavinābhāvato majjhe citakāya jhāpanasattāhampi gahitamevāti katvā visuṃ na vuttaṃ viya dissati. Yadi evaṃ atha kasmā ‘‘aḍḍhamāso atikkanto, diyaḍḍhamāso seso’’ti ca vuttanti? Nāyaṃ doso. Appakañhi ūnamadhikaṃ vā gaṇanūpagaṃ na hoti, tasmā samudāyo appakena adhikopi anadhiko viya hotīti katvā aḍḍhamāsato adhikepi pañca divase ‘‘aḍḍhamāso atikkanto’’ti vuttaṃ ‘‘dvāsītikhandhakavattānaṃ katthaci asītikhandhakavattānī’’ti vacanaṃ viya. Tathā appakena ūnopi ca samudāyo anūno viya hotīti katvā ‘‘diyaḍḍhamāsato ūnepi pañca divase diyaḍḍhamāso seso’’ti ca vuttaṃ. <bold>Satipaṭṭhānavibhaṅgaṭṭhakathāya</bold>ñhi (vibha. aṭṭha. 356) chamāsato ūnepi aḍḍhamāse ‘‘cha māse sajjhāyo kātabbo’’ti vuttavacanaṃ viya. Tattha hi tacapañcakādīsu catūsu pañcakesu dvīsu ca chakkesu ekekasmiṃ anulomato pañcāhaṃ, paṭilomato pañcāhaṃ, anulomapaṭilomato pañcāhaṃ, tathā purimapurimehi pañcakachakkehi saddhiṃ anulomato pañcāhaṃ, paṭilomato pañcāhaṃ, anulomapaṭilomato pañcāhanti evaṃ visuṃ tipañcāhaṃ ekato tipañcāhañca sajjhāyaṃ katvā chamāsaṃ sajjhāyo kātabboti vacanaṃ viya. Tattha hi vakkapañcakādīsu tīsu pañcakesu dvīsu ca chakkesu visuṃ heṭṭhimehi ekato ca sajjhāye pañcannaṃ pañcannaṃ pañcakānaṃ vasena pañcamāsaparipuṇṇā labbhanti, tacapañcake pana visuṃ tipañcāhamevāti aḍḍhamāsoyeveko labbhatīti aḍḍhamāsādhikapañcamāsā labbhanti.</paragraph>
<paragraph line="214">Evaṃ sati yathā tattha aḍḍhamāse ūnepi māsaparicchedena paricchijjamāne sajjhāye cha māsā paricchedakā hontīti paricchijjamānassa sajjhāyassa sattamāsādimāsantaragamananivāraṇatthaṃ chamāsaggahaṇaṃ kataṃ, na sakalachamāse sajjhāyappavattidassanatthaṃ, evamidhāpi māsavasena <pageBreak edition="V" number="1.0048" />kāle paricchijjamāne ūnepi pañcadivase diyaḍḍhamāso paricchedako hotīti paricchijjamānassa <pageBreak edition="M" number="1.0053" />kālassa dvimāsādimāsantaragamananivāraṇatthaṃ ‘‘diyaḍḍhamāso seso’’ti diyaḍḍhamāsaggahaṇaṃ katanti evamettha attho gahetabbo. Aññathā ca aṭṭhakathāvacanānaṃ aññamaññavirodho āpajjati. Ekāhameva vā bhagavato sarīraṃ citakāya jhāyīti khuddakabhāṇakānaṃ adhippāyoti gahetabbaṃ. Evañhi sati parinibbānato sattasu sādhukīḷanadivasesu vītivattesu aṭṭhamiyaṃ citakāya bhagavato sarīraṃ jhāpetvā tato paraṃ sattasu divasesu dhātupūjaṃ akaṃsūti aḍḍhamāso atikkanto, gimhānaṃ diyaḍḍho ca māso seso hoti. Parinibbānasuttantapāḷiyampi hi citakāya jhāpanasattāhaṃ na āgataṃ, dveyeva sattāhāni āgatāni, upaparikkhitvā pana yaṃ ruccati, taṃ gahetabbaṃ. Ito aññena vā pakārena yathā na virujjhati, tathā kāraṇaṃ pariyesitabbaṃ. Yaṃ panettha <bold>kenaci</bold>vuttaṃ ‘‘aḍḍhamāso atikkantoti ettha eko divaso naṭṭho. So pāṭipadadivaso kolāhaladivaso nāma, tasmā idha na gahito’’ti. Taṃ na sundaraṃ parinibbānasuttantapāḷiyaṃ pāṭipadadivasatoyeva paṭṭhāya sattāhassa vuttattā aṭṭhakathāyañca parinibbānadivasenapi saddhiṃ tiṇṇaṃ sattāhānaṃ gahitattā. Tathā hi parinibbānadivasena saddhiṃ tiṇṇaṃ sattāhānaṃ gahitattā jeṭṭhamūlasukkapañcamī ekavīsatimo divaso hoti.</paragraph>
<paragraph line="215"><bold>Sattasu sādhukīḷanadivasesū</bold>ti ettha sādhukīḷanaṃ nāma saṃvegavatthuṃ kittetvā kittetvā aniccatāpaṭisaṃyuttāni gītāni gāyitvā pūjāvasena kīḷanato sundaraṃ kīḷananti <bold>sādhukīḷanaṃ</bold>. Atha vā saparahitasādhanaṭṭhena sādhu, tesaṃ saṃvegavatthuṃ kittetvā kittetvā kīḷanaṃ sādhukīḷanaṃ, uḷārapuññapasavanato samparāyikatthāvirodhikīḷāvihāroti attho. Ettha ca purimasmiṃ sattāhe sādhukīḷāya ekadesena katattā sādhukīḷanadivasā nāma te jātā. Visesato pana dhātupūjādivasesuyeva sādhukīḷanaṃ akaṃsu. Tatoyeva ca mahāparinibbānasuttantapāḷiyaṃ –</paragraph>
<indent line="216">‘‘Atha kho kosinārakā mallā bhagavato sarīrāni sattāhaṃ santhāgāre sattipañjaraṃ karitvā dhanupākāraṃ parikkhipāpetvā <pageBreak edition="M" number="1.0054" />naccehi gītehi vāditehi mālehi gandhehi sakkariṃsu garuṃ kariṃsu mānesuṃ pūjesu’’nti (dī. ni. 2.235).</indent>
<unindented line="217">Etassa aṭṭhakathāyaṃ (dī. ni. aṭṭha. 2.235) vuttaṃ –</unindented>
<indent line="218">‘‘Kasmā <pageBreak edition="V" number="1.0049" />panete evamakaṃsūti? Ito purimesu dvīsu sattāhesu te bhikkhusaṅghassa ṭhānanisajjokāsaṃ karontā khādanīyabhojanīyādīni saṃvidahantā sādhukīḷikāya okāsaṃ na labhiṃsu. Tato nesaṃ ahosi ‘imaṃ sattāhaṃ sādhukīḷitaṃ kīḷissāma, ṭhānaṃ kho panetaṃ vijjati, yaṃ amhākaṃ pamattabhāvaṃ ñatvā kocideva āgantvā dhātuyo gaṇheyya, tasmā ārakkhaṃ ṭhapetvā kīḷissāmā’ti, tena te evamakaṃsū’’ti.</indent>
<unindented line="219">Tasmā visesato sādhukīḷikā dhātupūjādivasesuyevāti daṭṭhabbaṃ. Te pana dhātupūjāya katattā ‘‘dhātupūjādivasā’’ti pākaṭā jātāti āha <bold>‘‘sattasu ca dhātupūjādivasesū’’</bold>ti. <bold>Upakaṭṭhā</bold>ti āsannā. Vassaṃ upanenti upagacchanti etthāti <bold>vassūpanāyikā</bold>. <bold>Ekaṃ maggaṃ gato</bold>ti cārikaṃ caritvā mahājanaṃ assāsetuṃ ekena maggena gato. Evaṃ anuruddhattherādayopi tesu tesu janapadesu cārikaṃ caritvā mahājanaṃ assāsentā gatāti daṭṭhabbaṃ. <bold>Yena sāvatthi, tena cārikaṃ pakkāmī</bold>ti yattha sāvatthi, tattha cārikaṃ pakkāmi, yena vā disābhāgena sāvatthi pakkamitabbā hoti, tena disābhāgena cārikaṃ pakkāmīti attho.</unindented>
<paragraph line="220"><bold>Tatrā</bold>ti tassaṃ sāvatthiyaṃ. <bold>Suda</bold>nti nipātamattaṃ. <bold>Aniccatādipaṭisaṃyuttāyā</bold>ti ‘‘sabbe saṅkhārā aniccā’’tiādinayappavattāya. Asamucchinnataṇhānusayattā avijjātaṇhābhisaṅkhatena kammunā bhavayonigatiṭhitisattāvāsesu khandhapañcakasaṅkhātaṃ attabhāvaṃ janeti abhinibbattetīti jano, kilese janeti, ajani, janissatīti vā jano, mahanto janoti <bold>mahājano,</bold>taṃ mahājanaṃ, bahujananti attho. <bold>Saññāpetvā</bold>ti samassāsetvā. <bold>Gandhakuṭiyā dvāraṃ vivaritvā</bold>ti paribhogacetiyabhāvato gandhakuṭiṃ vanditvā gandhakuṭiyā dvāraṃ vivarīti veditabbaṃ. Teneva dīghanikāyaṭṭhakathāyaṃ (dī. ni. aṭṭha. 1.paṭhamamahāsaṅgītikathā) ‘‘gandhakuṭiṃ vanditvā’’ti vuttaṃ. Milātaṃ mālākacavaraṃ <bold>milātamālākacavaraṃ</bold>. <bold>Yathāṭhāne ṭhapetvā</bold>ti paṭhamaṭhitaṭṭhānaṃ anatikkamitvā <pageBreak edition="M" number="1.0055" />yathāṭhitaṭṭhāneyeva ṭhapetvāti attho. <bold>Bhagavato ṭhitakāle karaṇīyaṃ vattaṃ sabbamakāsī</bold>ti senāsane kattabbavattaṃ sandhāya vuttaṃ. Karonto ca nhānakoṭṭhake sammajjanaudakūpaṭṭhānādikālesu gandhakuṭiṃ gantvā ‘‘nanu bhagavā ayaṃ tumhākaṃ nhānakālo, ayaṃ dhammadesanākālo, ayaṃ bhikkhūnaṃ ovādadānakālo, ayaṃ sīhaseyyaṃ kappanakālo, ayaṃ mukhadhovanakālo’’tiādinā nayena paridevamānova akāsi. Tamenaṃ aññatarā devatā ‘‘bhante ānanda, tumhe evaṃ paridevamānā kathaṃ aññe assāsayissathā’’ti saṃvejesi. So tassā vacanena saṃviggahadayo santhambhitvā tathāgatassa parinibbānato pabhuti ṭhānanisajjabahulatāya ussannadhātukaṃ <pageBreak edition="V" number="1.0050" />kāyaṃ samassāsetuṃ khīravirecanaṃ pivi. Idāni taṃ dassento <bold>‘‘atha thero’’</bold>tiādimāha.</paragraph>
<paragraph line="221"><bold>Ussannadhātuka</bold>nti upacitasemhādidhātukaṃ kāyaṃ. <bold>Samassāsetu</bold>nti santappetuṃ. <bold>Dutiyadivase</bold>ti devatāya saṃvejitadivasato. ‘‘Jetavanavihāraṃ paviṭṭhadivasato vā dutiyadivase’’ti vadanti. Viriccati etenāti virecanaṃ, osadhaparibhāvitaṃ khīrameva virecananti <bold>khīravirecanaṃ</bold>. <bold>Yaṃ sandhāyā</bold>ti yaṃ bhesajjapānaṃ sandhāya. Aṅgasubhatāya subhoti evaṃ laddhanāmattā <bold>subhena māṇavena</bold>. <bold>Pahitaṃ māṇavaka</bold>nti ‘‘satthā parinibbuto ānandatthero kirassa pattacīvaraṃ gahetvā āgato, mahājano ca taṃ dassanāya upasaṅkamatī’’ti sutvā ‘‘vihāraṃ kho pana gantvā mahājanamajjhe na sakkā sukhena paṭisanthāraṃ vā kātuṃ dhammakathaṃ vā sotuṃ, gehaṃ āgataṃyeva naṃ disvā sukhena paṭisanthāraṃ karissāmi, ekā ca me kaṅkhā atthi, tampi naṃ pucchissāmī’’ti cintetvā subhena māṇavena pesitaṃ māṇavakaṃ. <bold>Etadavocā</bold>ti etaṃ ‘‘akālo kho’’tiādikaṃ ānandatthero avoca. <bold>Akālo kho</bold>ti ajja gantuṃ yuttakālo na hoti. Kasmāti ce āha <bold>‘‘atthi me ajjā’’</bold>tiādi. <bold>Bhesajjamattā</bold>ti appamattakaṃ bhesajjaṃ. Appattho hi ayaṃ mattāsaddo ‘‘mattā sukhapariccāgā’’tiādīsu viya.</paragraph>
<paragraph line="222"><bold>Dutiyadivase</bold>ti khīravirecanaṃ pītadivasato dutiyadivase. <bold>Cetakattherenā</bold>ti cetiyaraṭṭhe jātattā ‘‘cetako’’ti evaṃladdhanāmena. <bold>Subhena māṇavena puṭṭho</bold>ti ‘‘yesu dhammesu bhavaṃ gotamo imaṃ lokaṃ <pageBreak edition="M" number="1.0056" />patiṭṭhāpesi, te tassa accayena naṭṭhā nu kho, dharanti, sace dharanti, ānando jānissati, handa naṃ pucchāmī’’ti evaṃ cintetvā ‘‘yesaṃ so bhavaṃ gotamo dhammānaṃ vaṇṇavādī ahosi, yattha ca imaṃ janataṃ samādapesi nivesesi patiṭṭhāpesi, katamesānaṃ kho bho ānanda dhammānaṃ so bhavaṃ gotamo vaṇṇavādī ahosī’’tiādinā (dī. ni. 1.448) subhena māṇavena puṭṭho. Athassa thero tīṇi piṭakāni sīlakkhandhādīhi tīhi khandhehi saṅgahetvā dassento ‘‘tiṇṇaṃ kho, māṇava, khandhānaṃ so bhagavā vaṇṇavādī’’tiādinā subhasuttamabhāsi. Taṃ sandhāya vuttaṃ <bold>‘‘dīghanikāye subhasuttaṃ nāma dasamaṃ suttamabhāsī’’</bold>ti.</paragraph>
<paragraph line="223"><bold>Khaṇḍaphullapaṭisaṅkharaṇa</bold>nti ettha <bold>khaṇḍa</bold>nti chinnaṃ. <bold>Phulla</bold>nti bhinnaṃ. Tesaṃ <bold>paṭisaṅkharaṇaṃ</bold>puna sammā pākatikakaraṇaṃ, abhinavakaraṇanti vuttaṃ hoti. <bold>Rājagaha</bold>nti evaṃnāmakaṃ nagaraṃ. Tañhi mandhatumahāgovindādīhi pariggahitattā ‘‘rājagaha’’nti vuccati. <bold>Chaḍḍitapatitauklāpā</bold>ti chaḍḍitā ca patitā ca uklāpā ca ahesunti attho. Idaṃ vuttaṃ hoti – bhagavato parinibbānaṭṭhānaṃ gacchantehi <pageBreak edition="V" number="1.0051" />bhikkhūhi chaḍḍitā vissaṭṭhā, tatoyeva ca upacikādīhi khāditattā ito cito ca patitā, sammajjanābhāvena ākiṇṇakacavarattā uklāpā ca ahesunti. Imamevatthaṃ dassento āha <bold>‘‘bhagavato hī’’</bold>tiādi. Paricchedavasena veṇiyati dissatīti <bold>pariveṇaṃ</bold>. <bold>Tatthā</bold>ti tesu vihāresu. Khaṇḍaphullapaṭisaṅkharaṇanti iminā sambandho. <bold>Paṭhamaṃ māsa</bold>nti vassānassa paṭhamaṃ māsaṃ, accantasaṃyoge cetaṃ upayogavacanaṃ. Senāsanavattānaṃ paññattattā <bold>senāsanakkhandhake</bold>ca senāsanapaṭibaddhānaṃ bahūnaṃ vacanato ‘‘bhagavatā…pe… vaṇṇita’’nti vuttaṃ.</paragraph>
<paragraph line="224"><bold>Dutiyadivase</bold>ti ‘‘khaṇḍaphullapaṭisaṅkharaṇaṃ karomā’’ti cintitadivasato dutiyadivase. So ca vassūpanāyikadivasato dutiyadivasoti veditabbo. Te hi therā āsāḷhīpuṇṇamāya uposathaṃ katvā pāṭipade sannipatitvā vassaṃ upagantvā evaṃ cintesuṃ. <bold>Ajātasattu rājā</bold>ti ajāto hutvā pituno paccatthiko jātoti ‘‘ajātasattū’’ti laddhavohāro rājā. Tasmiṃ kira kucchigate deviyā evarūpo dohaḷo uppajji ‘‘aho vatāhaṃ rañño dakkhiṇabāhuto lohitaṃ piveyya’’nti <pageBreak edition="M" number="1.0057" />. Atha tassā kathetuṃ asakkontiyā kisabhāvaṃ dubbaṇṇabhāvañca disvā rājā sayameva pucchitvā ñatvā ca vejje pakkosāpetvā suvaṇṇasatthakena bāhuṃ phāletvā suvaṇṇasarakena lohitaṃ gahetvā udakena sambhinditvā pāyesi. Nemittakā taṃ sutvā ‘‘esa gabbho rañño sattu bhavissati, iminā rājā haññissatī’’ti byākariṃsu, tasmā ‘‘ajātoyeva rañño sattu bhavissatī’’ti nemittakehi niddiṭṭhattā ajātasattu nāma jāto. <bold>Ki</bold>nti kāraṇapucchanatthe nipāto, kasmāti attho. <bold>Paṭivedesu</bold>nti nivedesuṃ, jānāpesunti attho. <bold>Vissatthā</bold>ti nirāsaṅkacittā. <bold>Āṇācakka</bold>nti āṇāyeva appaṭihatavuttiyā pavattanaṭṭhena cakkanti āṇācakkaṃ. <bold>Sannisajjaṭṭhāna</bold>nti sannipatitvā nisīdanaṭṭhānaṃ.</paragraph>
<paragraph line="225"><bold>Rājabhavanavibhūti</bold>nti rājabhavanasampattiṃ. <bold>Avahasantamivā</bold>ti avahāsaṃ kurumānaṃ viya. <bold>Siriyā niketamivā</bold>ti siriyā vasanaṭṭhānamiva. <bold>Ekanipātatitthamiva ca devamanussanayanavihaṅgāna</bold>nti ekasmiṃ pānīyatitthe sannipatantā pakkhino viya sabbesaṃ janānaṃ cakkhūni maṇḍapeyeva nipatantīti devamanussānaṃ nayanasaṅkhātavihaṅgānaṃ ekanipātatitthamiva ca. <bold>Lokarāmaṇeyyakamiva sampiṇḍita</bold>nti ekattha sampiṇḍitaṃ rāsikataṃ loke ramaṇīyabhāvaṃ viya. Yadi loke vijjamānaṃ ramaṇīyattaṃ sabbameva ānetvā ekattha sampiṇḍitaṃ siyā, taṃ viyāti vuttaṃ hoti. ‘‘Daṭṭhabbasāramaṇḍanti pheggurahitasāraṃ viya kasaṭavinimuttaṃ pasannabhūtaṃ viya ca daṭṭhabbesu daṭṭhuṃ araharūpesu sārabhūtaṃ pasannabhūtañcā’’ti tīsupi <bold>gaṇṭhipadesu</bold>vuttaṃ. Daṭṭhabbo dassanīyo <pageBreak edition="V" number="1.0052" />sārabhūto visiṭṭhataro maṇḍo maṇḍanaṃ alaṅkāro etassāti <bold>daṭṭhabbasāramaṇḍo,</bold>maṇḍapoti evamettha attho gahetabboti amhākaṃ khanti, upaparikkhitvā yuttataraṃ gahetabbaṃ. Maṇḍaṃ sūriyarasmiṃ pāti nivāretīti <bold>maṇḍapo</bold>. <bold>Vividha…pe… cāruvitāna</bold>nti ettha kusumadāmāni ca tāni olambakāni cāti kusumadāmaolambakāni. Ettha ca visesanassa paranipāto daṭṭhabbo, olambakakusumadāmānīti attho. Tāni vividhāni anekappakārāni viniggalantaṃ vamentaṃ nikkhāmentamiva cāru sobhanaṃ vitānaṃ etthāti <bold>vividhakusumadāmaolambakaviniggalantacāruvitāno,</bold>maṇḍapo, taṃ alaṅkaritvāti yojetabbaṃ. <bold>Ratanavicitramaṇikaoṭṭimatalamivā</bold>ti nānāpupphūpahāravicittasupariniṭṭhitabhūmikammattāyeva nānāratanehi <pageBreak edition="M" number="1.0058" />vicittabhūtamaṇikoṭṭimatalamivāti attho. Ettha ca ratanavicittaggahaṇaṃ nānāpupphūpahāravicittatāya nidassanaṃ, maṇikoṭṭimatalaggahaṇaṃ supariniṭṭhitabhūmiparikammatāyāti veditabbaṃ. Maṇiyo koṭṭetvā katatalattā maṇikoṭṭanena nibbattatalanti maṇikoṭṭimatalaṃ. <bold>Na</bold>nti maṇḍapaṃ. <bold>Pupphūpahāro</bold>pupphapūjā. <bold>Uttarābhimukha</bold>nti uttaradisābhimukhaṃ. <bold>Āsanāraha</bold>nti nisīdanārahaṃ. <bold>Dantakhacita</bold>nti dantehi racitaṃ, dantehi katanti vuttaṃ hoti. <bold>Etthā</bold>ti āsane. <bold>Niṭṭhitaṃ bhante mama kicca</bold>nti mayā kattabbakiccaṃ niṭṭhitanti attho.</paragraph>
<paragraph line="226">Tasmiṃ pana divase ekacce bhikkhū āyasmantaṃ ānandaṃ sandhāya evamāhaṃsu ‘‘imasmiṃ bhikkhusaṅghe eko bhikkhu vissagandhaṃ vāyanto vicaratī’’ti. Thero taṃ sutvā ‘‘imasmiṃ bhikkhusaṅghe añño vissagandhaṃ vāyanto vicaraṇakabhikkhu nāma natthi, addhā ete maṃ sandhāya vadantī’’ti saṃvegaṃ āpajji. Ekacce naṃ āhaṃsuyeva ‘‘sve, āvuso, sannipāto’’tiādi. Idāni taṃ dassento āha <bold>‘‘bhikkhū āyasmantaṃ ānandaṃ āhaṃsū’’</bold>tiādi. <bold>Tenā</bold>ti tasmā. <bold>Āvajjesī</bold>ti upanāmesi. <bold>Anupādāyā</bold>ti taṇhādiṭṭhivasena kañci dhammaṃ agahetvā, yehi vā kilesehi sabbehi vimuccati, tesaṃ lesamattampi agahetvāti attho. <bold>Āsavehī</bold>ti bhavato ābhavaggaṃ dhammato vā āgotrabhuṃ savanato pavattanato āsavasaññitehi kilesehi. Lakkhaṇavacanañcetaṃ āsavehīti, tadekaṭṭhatāya pana sabbehipi kilesehi, sabbehipi pāpadhammehi cittaṃ vimuccatiyeva. <bold>Cittaṃ vimuccī</bold>ti cittaṃ arahattamaggakkhaṇe āsavehi vimuccamānaṃ katvā arahattaphalakkhaṇe vimuccīti attho. <bold>Caṅkamenā</bold>ti caṅkamanakiriyāya. Vivaṭṭūpanissayabhūtaṃ kataṃ upacitaṃ puññaṃ etenāti <bold>katapuñño,</bold>arahattādhigamāya katādhikāroti attho. <bold>Padhānamanuyuñjā</bold>ti vīriyaṃ anuyuñja, arahattādhigamāya anuyogaṃ karohīti attho. <bold>Kathādoso nāma natthī</bold>ti kathāya aparajjhaṃ nāma natthi. <bold>Accāraddhaṃ vīriya</bold>nti ativiya āraddhaṃ vīriyaṃ. <bold>Uddhaccāyā</bold>ti <pageBreak edition="V" number="1.0053" />uddhatabhāvāya. <bold>Vīriyasamataṃ yojemī</bold>ti caṅkamanavīriyassa adhimattattā tassa pahānavasena samādhinā samarasatāpādanena vīriyasamataṃ yojemi.</paragraph>
<paragraph line="227"><bold>Dutiyadivase</bold>ti <pageBreak edition="M" number="1.0059" />therena arahattappattadivasato dutiyadivase. <bold>Dhammasabhāyaṃ sannipatitā</bold>ti pakkhassa pañcamiyaṃ sannipatiṃsu. <bold>Attano arahattappattiṃ ñāpetukāmo</bold>ti ‘‘sekkhatāya dhammasaṅgītiyā gahetuṃ ayuttampi bahussutattā gaṇhissāmā’’ti cintetvā nisinnānaṃ therānaṃ ‘‘idāni arahattappatto’’ti somanassuppādanatthaṃ ‘‘appamatto hohī’’ti dinnaovādassa saphalatādīpanatthaṃ attupanāyikaṃ akatvā aññabyākaraṇassa bhagavatā saṃvaṇṇitattā ca thero attano arahattappattiṃ ñāpetukāmo ahosīti veditabbaṃ. <bold>Yathāvuḍḍha</bold>nti vuḍḍhapaṭipāṭiṃ anatikkamitvā. <bold>Eke</bold>ti majjhimabhāṇakānaṃyeva eke. Pubbe vuttampi hi sabbaṃ majjhimabhāṇakā vadantiyevāti veditabbaṃ. Dīghabhāṇakā (dī. ni. aṭṭha. 1.paṭhamamahāsaṅgītikathā) panettha evaṃ vadanti –</paragraph>
<indent line="228">‘‘Atha kho āyasmā ānando arahā samāno sannipātaṃ agamāsi. Kathaṃ agamāsi? ‘Idānimhi sannipātamajjhaṃ pavisanāraho’ti haṭṭhatuṭṭhacitto ekaṃsaṃ cīvaraṃ katvā bandhanā muttatālapakkaṃ viya paṇḍukambale nikkhittajātimaṇi viya vigatavalāhake nabhe samuggatapuṇṇacando viya bālātapasamphassavikasitareṇupiñjaragabbhaṃ padumaṃ viya ca parisuddhena pariyodātena sappabhena sassirikena mukhavarena attano arahattappattiṃ ārocayamāno viya ca agamāsi. Atha naṃ disvā āyasmato mahākassapassa etadahosi ‘sobhati vata bho arahattappatto ānando, sace satthā dhareyya, addhā ajja ānandassa sādhukāraṃ dadeyya, handa imassāhaṃ idāni satthārā dātabbaṃ sādhukāraṃ dadāmī’ti tikkhattuṃ sādhukāramadāsī’’ti.</indent>
<unindented line="229"><bold>Ākāsena āgantvā nisīdītipi eke</bold>ti ettha pana tesaṃ tesaṃ tathā tathā gahetvā āgatamattaṃ ṭhapetvā visuṃ visuṃ vacane aññaṃ visesakāraṇaṃ natthīti vadanti. Upatissatthero panāha ‘‘sattamāsaṃ katāya dhammasaṅgītiyā kadāci pathaviyaṃ nimujjitvā āgatattā taṃ gahetvā eke vadanti. Kadāci ākāsena āgatattā taṃ gahetvā eke vadantī’’ti.</unindented>
<paragraph line="230"><bold>Bhikkhū</bold><pageBreak edition="M" number="1.0060" /><bold>āmantesī</bold>ti bhikkhū ālapi abhāsi sambodhesīti ayamettha attho. Aññatra pana ñāpanepi hoti. Yathāha – ‘‘āmantayāmi vo, bhikkhave, (dī. ni. 2.218) paṭivedayāmi <pageBreak edition="V" number="1.0054" />vo, bhikkhave’’ti (a. ni. 7.72). Pakkosanepi dissati. Yathāha ‘‘ehi tvaṃ, bhikkhu, mama vacanena sāriputtaṃ āmantehī’’ti (a. ni. 9.11). <bold>Āvuso</bold>ti āmantanākāradīpanaṃ. <bold>Kaṃ dhuraṃ katvā</bold>ti kaṃ jeṭṭhakaṃ katvā. <bold>Kiṃ ānando nappahotī</bold>ti aṭṭhakathācariyehi ṭhapitapucchā. <bold>Nappahotī</bold>ti na sakkoti. <bold>Etadagga</bold>nti eso aggo. Liṅgavipallāsena hi ayaṃ niddeso. <bold>Yadida</bold>nti ca yo ayanti attho, yadidaṃ khandhapañcakanti vā yojetabbaṃ. <bold>Sammannī</bold>ti sammataṃ akāsi. <bold>Upāliṃ vinayaṃ puccheyya</bold>nti pucchadhātussa dvikammakattā vuttaṃ. <bold>Bījaniṃ gahetvā</bold>ti ettha bījanīgahaṇaṃ dhammakathikānaṃ dhammatāti veditabbaṃ. Bhagavāpi hi dhammakathikānaṃ dhammatādassanatthameva vicittabījaniṃ gaṇhāti. Na hi aññathā sabbassapi lokassa alaṅkārabhūtaṃ paramukkaṃsagatasikkhāsaṃyamānaṃ buddhānaṃ mukhacandamaṇḍalaṃ paṭicchādetabbaṃ hoti. ‘‘Paṭhamaṃ, āvuso upāli, pārājikaṃ kattha paññatta’’nti kasmā vuttaṃ, nanu tassa saṅgītiyā purimakāle paṭhamabhāvo na yuttoti? No na yutto bhagavatā paññattānukkamena pātimokkhuddesānukkamena ca paṭhamabhāvassa siddhattā. Yebhuyyena hi tīṇi piṭakāni bhagavato dharamānakāle ṭhitānukkameneva saṅgītāni, visesato vinayābhidhammapiṭakānīti daṭṭhabbaṃ. <bold>Kismiṃ vatthusmiṃ methunadhamme</bold>ti ca nimittatthe bhummavacanaṃ.</paragraph>
<paragraph line="231"><bold>Vatthumpi pucchī</bold>tiādi ‘‘kattha paññatta’’ntiādinā dassitena saha tato avasiṭṭhampi saṅgahetvā dassanavasena vuttaṃ. Kiṃ panettha paṭhamapārājikapāḷiyaṃ kiñci apanetabbaṃ vā pakkhipitabbaṃ vā āsi nāsīti? Buddhassa bhagavato bhāsite apanetabbaṃ nāma natthi. Na hi tathāgatā ekabyañjanampi niratthakaṃ vadanti, sāvakānaṃ pana devatānaṃ vā bhāsite apanetabbampi hoti, taṃ dhammasaṅgāhakattherā apanayiṃsu, pakkhipitabbaṃ pana sabbatthāpi atthi, tasmā yaṃ yattha pakkhipituṃ yuttaṃ, taṃ tattha pakkhipiṃsuyeva. Kiṃ pana tanti ce? ‘‘Tena samayenā’’ti vā ‘‘tena kho pana samayenā’’ti vā ‘‘atha kho’’iti vā ‘‘evaṃ vutte’’ti vā ‘‘etadavocā’’ti vā evamādikaṃ sambandhavacanamattaṃ. Evaṃ pakkhipitabbayuttaṃ pakkhipitvā pana idaṃ paṭhamapārājikanti ṭhapesuṃ <pageBreak edition="M" number="1.0061" />. Paṭhamapārājike saṅgahamāruḷhe pañca arahantasatāni saṅgahaṃ āropitanayeneva gaṇasajjhāyamakaṃsu. ‘‘Tena samayena buddho bhagavā verañjāyaṃ viharatī’’ti ca nesaṃ sajjhāyārambhakāleyeva sādhukāraṃ dadamānā viya mahāpathavī udakapariyantaṃ katvā kampittha. Te eteneva nayena sesapārājikānipi saṅgahaṃ āropetvā ‘‘idaṃ pārājikakaṇḍa’’nti ṭhapesuṃ. Evaṃ terasa saṅghādisesāni ‘‘terasaka’’ntiādīni vatvā vīsādhikāni dve sikkhāpadasatāni ‘‘mahāvibhaṅgo’’ti kittetvā ṭhapesuṃ. Mahāvibhaṅgāvasānepi purimanayeneva mahāpathavī akampittha. Tato bhikkhunivibhaṅge aṭṭha sikkhāpadāni ‘‘pārājikakaṇḍaṃ <pageBreak edition="V" number="1.0055" />nāmā’’tiādīni vatvā tīṇi sikkhāpadasatāni cattāri ca sikkhāpadāni ‘‘bhikkhunivibhaṅgo’’ti kittetvā ‘‘ayaṃ ubhatovibhaṅgo nāma catusaṭṭhibhāṇavāro’’ti ṭhapesuṃ. Ubhatovibhaṅgāvasānepi vuttanayeneva pathavī akampittha. Etenevupāyena asītibhāṇavāraparimāṇaṃ khandhakaṃ pañcavīsatibhāṇavāraparimāṇaṃ parivārañca saṅgahaṃ āropetvā ‘‘idaṃ vinayapiṭakaṃ nāmā’’ti ṭhapesuṃ. Vinayapiṭakāvasānepi vuttanayeneva pathavīkampo ahosi. Taṃ āyasmantaṃ upālittheraṃ paṭicchāpesuṃ ‘‘āvuso, idaṃ tuyhaṃ nissitake vācehī’’ti evamettha avuttopi viseso veditabbo.</paragraph>
<paragraph line="232">Evaṃ vinayapiṭakaṃ saṅgahamāropetvā suttantapiṭakaṃ saṅgāyiṃsu. Idāni taṃ dassento āha <bold>‘‘vinayaṃ saṅgāyitvā’’</bold>tiādi. <bold>Mahākassapatthero ānandattheraṃ dhammaṃ pucchī</bold>ti ettha ayamanukkamo veditabbo – ānandatthere dantakhacitaṃ bījaniṃ gahetvā dhammāsane nisinne āyasmā mahākassapatthero bhikkhū pucchi ‘‘kataraṃ, āvuso, piṭakaṃ paṭhamaṃ saṅgāyāmā’’ti? ‘‘Suttantapiṭakaṃ, bhanteti. Suttantapiṭake catasso saṅgītiyo, tāsu paṭhamaṃ kataraṃ saṅgītinti? Dīghasaṅgītiṃ, bhanteti. Dīghasaṅgītiyaṃ catuttiṃsa suttāni, tayo ca vaggā, tesu paṭhamaṃ kataraṃ vagganti. Sīlakkhandhavaggaṃ, bhanteti. Sīlakkhandhavagge terasa suttantā, tesu paṭhamaṃ kataraṃ suttanti? Brahmajālasuttaṃ nāma bhante tividhasīlālaṅkataṃ nānāvidhamicchājīvakuhanalapanādividdhaṃsanaṃ dvāsaṭṭhidiṭṭhijālaviniveṭhanaṃ dasasahassilokadhātupakampanaṃ, taṃ paṭhamaṃ saṅgāyāmā’’ti. Atha kho āyasmā mahākassapo āyasmantaṃ ānandaṃ etadavoca ‘‘brahmajālaṃ, āvuso ānanda, kattha bhāsita’’nti?</paragraph>
<paragraph line="233"><bold>Antarā</bold><pageBreak edition="M" number="1.0062" /><bold>ca bhante rājagahaṃ antarā ca nāḷanda</bold>nti ettha <bold>antarā</bold>-saddo kāraṇakhaṇacittavemajjhavivarādīsu dissati. Tathā hi ‘‘tadantaraṃ ko jāneyya aññatra tathāgatā’’ti (a. ni. 6.44; 10.75) ca, ‘‘janā saṅgamma mantenti, mañca tañca kimantara’’nti (saṃ. ni. 1.228) ca ādīsu kāraṇe antarāsaddo vattati. ‘‘Addasa maṃ bhante aññatarā itthī vijjantarikāya bhājanaṃ dhovantī’’tiādīsu (ma. ni. 2.149) khaṇe. ‘‘Yassantarato na santi kopā’’tiādīsu (udā. 20) citte. ‘‘Antarā vosānamāpādī’’tiādīsu vemajjhe. ‘‘Api cāyaṃ tapodā dvinnaṃ mahānirayānaṃ antarikāya āgacchatī’’tiādīsu (pārā. 231) vivare. Svāyamidha vivare vattati, tasmā rājagahassa ca nāḷandāya ca vivareti evamettha attho daṭṭhabbo, antarāsaddena pana yuttattā upayogavacanaṃ kataṃ. Īdisesu ca ṭhānesu akkharacintakā ‘‘antarā gāmañca nadiñca yātī’’ti evaṃ ekameva <pageBreak edition="V" number="1.0056" />antarāsaddaṃ payujjanti, so dutiyapadenapi yojetabbo hoti. Ayojiyamāne upayogavacanaṃ na pāpuṇāti sāmivacanappasaṅge antarāsaddayogena upayogavacanassa icchitattā. Idha pana yojetvā evaṃ vutto. <bold>Rājāgārake</bold>ti tattha rañño kīḷanatthaṃ paṭibhānacittavicitraṃ agāraṃ akaṃsu, taṃ rājāgārakanti pavuccati, tasmiṃ. <bold>Ambalaṭṭhikā</bold>ti rañño uyyānaṃ. Tassa kira dvārasamīpe taruṇo ambarukkho atthi, taṃ ambalaṭṭhikāti vadanti. Tassa avidūrabhavattā uyyānampi ambalaṭṭhikātveva saṅkhyaṃ gataṃ ‘‘varuṇānagara’’ntiādīsu viya.</paragraph>
<paragraph line="234"><bold>Suppiyañca paribbājaka</bold>nti ettha <bold>suppiyo</bold>ti tassa nāmaṃ, <bold>paribbājako</bold>ti sañjayassa antevāsī channaparibbājako. <bold>Brahmadattañca māṇavaka</bold>nti ettha <bold>brahmadatto</bold>ti tassa nāmaṃ. <bold>Māṇavo</bold>ti sattopi coropi taruṇopi vuccati. Tathā hi –</paragraph>
<gatha1 line="235">‘‘Coditā devadūtehi, ye pamajjanti māṇavā;</gatha1>
<gathalast line="236">Te dīgharattaṃ socanti, hīnakāyūpagā narā’’ti. (ma. ni. 3.271; a. ni. 3.36) –</gathalast>
<unindented line="237">Ādīsu satto māṇavoti vutto. ‘‘Māṇavehipi samāgacchanti katakammehipi akatakammehipī’’tiādīsu (ma. ni. 2.149) coro. ‘‘Ambaṭṭhamāṇavo aṅgako māṇavo’’tiādīsu (dī. ni. 1.258-261, 316) taruṇo māṇavoti vutto. Idhāpi ayameva <pageBreak edition="M" number="1.0063" />adhippeto. Idaṃ vuttaṃ hoti ‘‘brahmadattaṃ nāma taruṇapurisaṃ ārabbhā’’ti. <bold>Jīvakambavane</bold>ti jīvakassa komārabhaccassa ambavane. Atha ‘‘kaṃ ārabbhā’’ti avatvā ‘‘kenasaddhi’’nti kasmā vuttaṃ? Na etaṃ suttaṃ bhagavatā eva vuttaṃ, raññāpi ‘‘yathā nu kho imāni puthusippāyatanānī’’tiādinā kiñci kiñci vuttaṃ atthi, tasmā evaṃ vuttanti daṭṭhabbaṃ. <bold>Vedehiputtenā</bold>ti ayaṃ kosalarañño dhītāya putto, na videharañño, ‘‘vedehī’’ti pana paṇḍitādhivacanametaṃ. Vidanti etenāti vedo, ñāṇassetaṃ adhivacanaṃ. Vedena īhati ghaṭati vāyamatīti vedehī, vedehiyā putto vedehiputto, tena.</unindented>
<paragraph line="238"><bold>Etenevupāyena pañca nikāye pucchī</bold>ti ettha ayamanukkamo veditabbo. Vuttanayena brahmajālassa pucchāvisajjanāvasāne pañca arahantasatāni sajjhāyamakaṃsu. Vuttanayeneva ca pathavīkampo ahosi. Evaṃ brahmajālaṃ saṅgāyitvā tato paraṃ ‘‘sāmaññaphalaṃ panāvuso ānanda, kattha bhāsita’’ntiādinā pucchāvisajjanānukkamena saddhiṃ brahmajālena terasasuttantaṃ saṅgāyitvā ‘‘ayaṃ <pageBreak edition="V" number="1.0057" />sīlakkhandhavaggo nāmā’’ti kittetvā ṭhapesuṃ. Tadanantaraṃ mahāvaggaṃ, tadanantaraṃ pāthikavagganti evaṃ tivaggasaṅgahaṃ catuttiṃsasuttantapaṭimaṇḍitaṃ catusaṭṭhibhāṇavāraparimāṇaṃ tantiṃ saṅgāyitvā ‘‘ayaṃ dīghanikāyo nāmā’’ti vatvā āyasmantaṃ ānandattheraṃ paṭicchāpesuṃ ‘‘āvuso, imaṃ tuyhaṃ nissitake vācehī’’ti. Tato anantaraṃ asītibhāṇavāraparimāṇaṃ majjhimanikāyaṃ saṅgāyitvā dhammasenāpatisāriputtattherassa nissitake paṭicchāpesuṃ ‘‘imaṃ tumhe pariharathā’’ti. Tadanantaraṃ bhāṇavārasataparimāṇaṃ saṃyuttanikāyaṃ saṅgāyitvā mahākassapattheraṃ paṭicchāpesuṃ ‘‘bhante, imaṃ tumhākaṃ nissitake vācethā’’ti. Tadanantaraṃ vīsatibhāṇavārasatapaamāṇaṃ aṅguttaranikāyaṃ saṅgāyitvā anuruddhattheraṃ paṭicchāpesuṃ ‘‘imaṃ tumhākaṃ nissitake vācethā’’ti.</paragraph>
<paragraph line="239">Tadanantaraṃ –</paragraph>
<gatha1 line="240">‘‘Dhammasaṅgaṇiṃ vibhaṅgañca, kathāvatthuñca puggalaṃ;</gatha1>
<gathalast line="241">Dhātuyamakaṃ paṭṭhānaṃ, abhidhammoti vuccatī’’ti. –</gathalast>
<unindented line="242">Evaṃ <pageBreak edition="M" number="1.0064" />saṃvaṇṇitaṃ sukhumañāṇagocaraṃ tantiṃ saṅgāyitvā ‘‘idaṃ abhidhammapiṭakaṃ nāmā’’ti vatvā pañca arahantasatāni sajjhāyamakaṃsu. Vuttanayeneva pathavīkampo ahosi. Tato paraṃ jātakaṃ mahāniddeso paṭisambhidāmaggo apadānaṃ suttanipāto khuddakapāṭho dhammapadaṃ udānaṃ itivuttakaṃ vimānavatthu petavatthu theragāthā therīgāthāti imaṃ tantiṃ saṅgāyitvā ‘‘khuddakagantho nāma aya’’nti ca vatvā abhidhammapiṭakasmiṃyeva saṅgahaṃ āropayiṃsūti dīghabhāṇakā vadanti. Majjhimabhāṇakā pana ‘‘cariyāpiṭakabuddhavaṃsehi saddhiṃ sabbampi taṃ khuddakaganthaṃ suttantapiṭake pariyāpanna’’nti vadanti. Ayamettha adhippāyo – jātakādike khuddakanikāyapariyāpanne yebhuyyena ca dhammaniddesabhūte tādise abhidhammapiṭake saṅgaṇhituṃ yuttaṃ, na pana dīghanikāyādippakāre suttantapiṭake, nāpi paññattiniddesabhūte vinayapiṭaketi. Dīghabhāṇakā ‘‘jātakādīnaṃ abhidhammapiṭake saṅgaho’’ti vadanti. Cariyāpiṭakabuddhavaṃsānañcettha aggahaṇaṃ jātakagatikattā. Majjhimabhāṇakā pana aṭṭhuppattivasena desitānaṃ jātakādīnaṃ yathānulomadesanābhāvato tādise suttantapiṭake saṅgaho yutto, na pana sabhāvadhammaniddesabhūte yathādhammasāsane abhidhammapiṭaketi jātakādīnaṃ suttapariyāpannataṃ vadanti. Tattha yuttaṃ vicāretvā gahetabbaṃ. Khuddakanikāyassa sesanikāyānaṃ viya apākaṭattā sese ṭhapetvā khuddakanikāyaṃ pākaṭaṃ katvā dassento <bold>‘‘tattha khuddakanikāyo nāmā’’</bold>tiādimāha. <bold>Tatthā</bold>ti tesu nikāyesu. <bold>Tatthā</bold>ti khuddakanikāye.</unindented>
<paragraph line="243">Evaṃ <pageBreak edition="V" number="1.0058" />nimittapayojanakāladesakārakakaraṇappakārehi paṭhamamahāsaṅgītiṃ dassetvā idāni tattha vavatthāpitesu dhammavinayesu nānappakārakosallatthaṃ ekavidhādibhede dassetuṃ <bold>‘‘tadetaṃ sabbampī’’</bold>tiādimāha. Tattha <bold>anuttaraṃ sammāsambodhi</bold>nti ettha anāvaraṇañāṇapadaṭṭhānaṃ maggañāṇaṃ maggañāṇapadaṭṭhānañca anāvaraṇañāṇaṃ ‘‘sammāsambodhī’’ti vuccati. <bold>Paccavekkhantena vā</bold>ti udānādivasena pavattadhammaṃ sandhāyāha. <bold>Vimuttirasa</bold>nti arahattaphalassādaṃ vimuttisampattikaṃ vā aggaphalanipphādanato, vimuttikiccaṃ vā kilesānaṃ accantavimuttisampādanato.</paragraph>
<paragraph line="244">Kiñcāpi avisesena sabbampi buddhavacanaṃ kilesavinayanena vinayo, yathānusiṭṭhaṃ paṭipajjamāne apāyapatanādito dhāraṇena dhammo ca hoti <pageBreak edition="M" number="1.0065" />, idhādhippete pana dhammavinaye niddhāretuṃ <bold>‘‘tattha vinayapiṭaka’’</bold>ntiādimāha. Khandhādivasena sabhāvadhammadesanābāhullato āha <bold>‘‘avasesaṃ buddhavacanaṃ dhammo’’</bold>ti. Atha vā yadipi dhammoyeva vinayo pariyattiādibhāvato, tathāpi vinayasaddasannidhāno abhinnādhikaraṇabhāvena payutto dhammasaddo vinayatantiviparītaṃ tantiṃ dīpeti yathā ‘‘puññañāṇasambhāro, gobalībadda’’ntiādi.</paragraph>
<paragraph line="245"><bold>Anekajātisaṃsāra</bold>nti ayaṃ gāthā bhagavatā attano sabbaññutaññāṇapadaṭṭhānaṃ arahattappattiṃ paccavekkhantena ekūnavīsatimassa paccavekkhaṇañāṇassa anantaraṃ bhāsitā. Tenāha <bold>‘‘idaṃ paṭhamabuddhavacana’’</bold>nti. Idaṃ kira sabbabuddhehi avijahitaudānaṃ. Ayamassa saṅkhepattho (dha. pa. aṭṭha. 2.154) – ahaṃ imassa attabhāvagehassa kārakaṃ taṇhāvaḍḍhakiṃ gavesanto yena ñāṇena taṃ daṭṭhuṃ sakkā, tassa bodhiñāṇassatthāya dīpaṅkarapādamūle katābhinīhāro ettakaṃ kālaṃ anekajātisaṃsāraṃ anekajātisatasahassasaṅkhyaṃ saṃsāravaṭṭaṃ <bold>anibbisaṃ</bold>anibbisanto taṃ ñāṇaṃ avindanto alabhantoyeva <bold>sandhāvissaṃ</bold>saṃsariṃ. Yasmā jarābyādhimaraṇamissatāya jāti nāmesā punappunaṃ upagantuṃ dukkhā, na ca sā tasmiṃ adiṭṭhe nivattati, tasmā taṃ gavesanto sandhāvissanti attho.</paragraph>
<paragraph line="246"><bold>Diṭṭhosī</bold>ti idāni mayā sabbaññutaññāṇaṃ paṭivijjhantena diṭṭho asi. <bold>Puna geha</bold>nti puna imaṃ attabhāvasaṅkhātaṃ mama gehaṃ <bold>na kāhasi</bold>na karissasi. Tava <bold>sabbā</bold>anavasesā kilesa<bold>phāsukā</bold>mayā <bold>bhaggā</bold>. Imassa tayā katassa attabhāvagehassa <bold>kūṭaṃ</bold>avijjāsaṅkhātaṃ kaṇṇikamaṇḍalaṃ <bold>visaṅkhataṃ</bold>viddhaṃsitaṃ. <bold>Visaṅkhāraṃ</bold>nibbānaṃ ārammaṇakaraṇavasena <bold>gataṃ</bold>anupaviṭṭhaṃ idāni mama <bold>cittaṃ,</bold>ahañca taṇhānaṃ khayasaṅkhātaṃ arahattamaggaṃ arahattaphalaṃ vā <bold>ajjhagā</bold>adhigato pattosmīti attho. <bold>Gaṇṭhipadesu</bold>pana ‘‘visaṅkhāragatanti cittameva taṇhānaṃ khayasaṅkhātaṃ arahattamaggaṃ <pageBreak edition="V" number="1.0059" />arahattaphalaṃ vā ajjhagā adhigato patto’’ti evampi attho vutto. Ayaṃ manasā pavattitadhammānaṃ ādi. ‘‘Yadā have pātubhavanti dhammāti ayaṃ pana vācāya pavattitadhammānaṃ ādī’’ti vadanti. Antojappanavasena kira bhagavā ‘‘anekajātisaṃsāra’’ntiādimāha.</paragraph>
<paragraph line="247"><bold>Kecī</bold>ti <pageBreak edition="M" number="1.0066" />khandhakabhāṇakā. Paṭhamaṃ vutto pana dhammapadabhāṇakānaṃ adhippāyoti veditabbo. Ettha ca khandhakabhāṇakā vadanti ‘‘dhammapadabhāṇakānaṃ gāthā manasā desitattā tadā mahato janassa upakārāya na hoti, amhākaṃ pana gāthā vacībhedaṃ katvā desitattā tadā suṇantānaṃ devabrahmānaṃ upakārāya ahosi, tasmā idameva paṭhamabuddhavacana’’nti. Dhammapadabhāṇakā pana ‘‘desanāya janassa upakārānupakārabhāvo lakkhaṇaṃ na hoti, bhagavatā manasā desitattāyeva idaṃ paṭhamabuddhavacana’’nti vadanti, tasmā ubhayampi aññamaññaṃ viruddhaṃ na hotīti veditabbaṃ. Nanu ca yadi ‘‘anekajātisaṃsāra’’nti manasā desitaṃ, atha kasmā dhammapadaaṭṭhakathāyaṃ (dha. pa. aṭṭha. 2.153-154) ‘‘anekajātisaṃsāranti imaṃ dhammadesanaṃ satthā bodhirukkhamūle nisinno udānavasena udānetvā aparabhāge ānandattherena puṭṭho kathesī’’ti vuttanti? Tatthāpi manasā udānetvāti evamattho gahetabbo. Atha vā manasāva desitanti evaṃ gahaṇe kiṃ kāraṇanti ce? Yadi vacībhedaṃ katvā desitaṃ siyā, udānapāḷiyaṃ āruḷhaṃ bhaveyya, tasmā udānapāḷiyaṃ anāruḷhabhāvoyeva vacībhedaṃ akatvā manasā desitabhāve kāraṇanti vadanti.</paragraph>
<paragraph line="248"><bold>Yadā have pātubhavanti dhammā</bold>ti ettha <bold>iti</bold>saddo ādiattho. Tena ‘‘ātāpino jhāyato brāhmaṇassa, athassa kaṅkhā vapayanti sabbā. Yato pajānāti sahetudhamma’’nti ādigāthāttayaṃ saṅgaṇhāti. <bold>Udānagātha</bold>nti pana jātiyā ekavacanaṃ, tatthāpi paṭhamagāthaṃyeva vā gahetvā vuttanti veditabbaṃ. Ettha pana yaṃ vattabbaṃ, taṃ khandhake āvi bhavissati. <bold>Pāṭipadadivase</bold>ti idaṃ ‘‘sabbaññubhāvappattassā’’ti na etena sambandhitabbaṃ, ‘‘paccavekkhantassa uppannā’’ti etena pana sambandhitabbaṃ. Visākhapuṇṇamāyameva hi bhagavā paccūsasamaye sabbaññutaṃ pattoti. <bold>Somanassamayañāṇenā</bold>ti somanassasampayuttañāṇena. <bold>Āmantayāmī</bold>ti nivedayāmi, bodhemīti attho. <bold>Vayadhammā</bold>ti aniccalakkhaṇamukhena dukkhānattalakkhaṇampi saṅkhārānaṃ vibhāveti ‘‘yadaniccaṃ taṃ dukkhaṃ, yaṃ dukkhaṃ tadanattā’’ti (saṃ. ni. 3.15) vacanato. Lakkhaṇattayavibhāvananayeneva tadārammaṇaṃ vipassanaṃ dassento sabbatitthiyānaṃ avisayabhūtaṃ buddhāveṇikaṃ catusaccakammaṭṭhānādhiṭṭhānaṃ aviparītaṃ nibbānagāminiṃ paṭipadaṃ pakāsetīti daṭṭhabbaṃ <pageBreak edition="V" number="1.0060" />. Idāni <pageBreak edition="M" number="1.0067" />tattha sammāpaṭipattiyaṃ niyojeti <bold>‘‘appamādena sampādethā’’</bold>ti. Atha vā ‘‘vayadhammā saṅkhārā’’ti etena saṅkhepena saṃvejetvā ‘‘appamādena sampādethā’’ti saṅkhepeneva niravasesaṃ sammāpaṭipattiṃ dasseti. Appamādapadañhi sikkhattayasaṅgahitaṃ kevalaparipuṇṇaṃ sāsanaṃ pariyādiyitvā tiṭṭhatīti. <bold>Antare</bold>ti antarāḷe, vemajjheti attho.</paragraph>
<paragraph line="249"><bold>Suttantapiṭaka</bold>nti ettha yathā kammameva kammantaṃ, evaṃ suttameva suttantanti veditabbaṃ. <bold>Asaṅgīta</bold>nti saṅgītikkhandhakakathāvatthuppakaraṇādi. Keci pana ‘‘subhasuttampi paṭhamasaṅgītiyaṃ asaṅgīta’’nti vadanti, taṃ na yujjati. ‘‘Paṭhamasaṅgītito puretarameva hi āyasmatā ānandattherena jetavane viharantena subhassa māṇavassa desita’’nti <bold>ācariyadhammapālattherena</bold>vuttaṃ. Subhasuttaṃ pana ‘‘evaṃ me sutaṃ – ekaṃ samayaṃ āyasmā ānando sāvatthiyaṃ viharati jetavane anāthapiṇḍikassa ārāme aciraparinibbute bhagavatī’’tiādinā (dī. ni. 1.444) āgataṃ. Tattha ‘‘evaṃ me suta’’ntiādivacanaṃ paṭhamasaṅgītiyaṃ āyasmatā ānandatthereneva vattuṃ yuttarūpaṃ na hoti. Na hi ānandatthero sayameva subhasuttaṃ desetvā ‘‘evaṃ me suta’’ntiādīni vadati. Evaṃ pana vattabbaṃ siyā ‘‘ekamidāhaṃ, bhante, samayaṃ sāvatthiyaṃ viharāmi jetavane anāthapiṇḍikassa ārāme’’ti, tasmā dutiyatatiyasaṅgītikārakehi ‘‘evaṃ me suta’’ntiādinā subhasuttaṃ saṅgītimāropitaṃ viya dissati. Atha <bold>ācariyadhammapālattherassa</bold>evamadhippāyo siyā ‘‘ānandatthereneva vuttampi subhasuttaṃ paṭhamasaṅgītiṃ āropetvā tantiṃ ṭhapetukāmehi mahākassapattherādīhi aññesu suttesu āgatanayeneva ‘evaṃ me suta’ntiādinā tanti ṭhapitā’’ti, evaṃ sati yujjeyya. Atha vā āyasmā ānandatthero subhasuttaṃ sayaṃ desentopi sāmaññaphalādīsu bhagavatā desitanayeneva desesīti bhagavato sammukhā laddhanaye ṭhatvā desitattā bhagavatā desitaṃ dhammaṃ attani adahanto ‘‘evaṃ me suta’’ntiādimāhāti evamadhippāyo veditabbo.</paragraph>
<paragraph line="250"><bold>Ubhayāni pātimokkhānī</bold>ti bhikkhubhikkhunīpātimokkhavasena. <bold>Dve vibhaṅgānī</bold>ti bhikkhubhikkhunīvibhaṅgavaseneva dve vibhaṅgāni. <bold>Dvāvīsati khandhakānī</bold>ti mahāvaggacūḷavaggesu āgatāni dvāvīsati khandhakāni. <bold>Soḷasaparivārā</bold>ti soḷasahi <pageBreak edition="M" number="1.0068" />parivārehi upalakkhitattā soḷasaparivārāti vuttaṃ. Tathā hi parivārapāḷiyaṃ ‘‘yaṃ tena bhagavatā jānatā passatā arahatā sammāsambuddhena paṭhamaṃ pārājikaṃ kattha paññatta’’ntiādinā (pari. 1) paññattivāro, tato paraṃ ‘‘methunaṃ dhammaṃ paṭisevanto kati āpattiyo āpajjatī’’tiādinā (pari. 157) katāpattivāro, ‘‘methunaṃ dhammaṃ paṭisevantassa āpattiyo catunnaṃ vipattīnaṃ kati vipattiyo <pageBreak edition="V" number="1.0061" />bhajantī’’tiādippabhedo (pari. 182) vipattivāro, ‘‘methunaṃ dhammaṃ paṭisevantassa āpattiyo sattannaṃ āpattikkhandhānaṃ katihi āpattikkhandhehi saṅgahitā’’tiādippabhedo (pari. 183) saṅgahavāro, ‘‘methunaṃ dhammaṃ paṭisevantassa āpattiyo channaṃ āpattisamuṭṭhānānaṃ katihi samuṭṭhānehi samuṭṭhantī’’tiādinā (pari. 184) samuṭṭhānavāro, ‘‘methunaṃ dhammaṃ paṭisevantassa āpattiyo catunnaṃ adhikaraṇānaṃ katamaṃ adhikaraṇa’’ntiādinā (pari. 185) adhikaraṇavāro, ‘‘methunaṃ dhammaṃ paṭisevantassa āpattiyo sattannaṃ samathānaṃ katihi samathehi sammantī’’tiādippabhedo (pari. 186) samathavāro, tadanantaraṃ samuccayavāro cāti aṭṭha vārā vuttā. Tato paraṃ ‘‘methunaṃ dhammaṃ paṭisevanapaccayā pārājikaṃ kattha paññatta’’ntiādinā (pari. 188) nayena puna paccayavasena eko paññattivāro, tassa vasena purimasadisā eva katāpattivārādayo satta vārāti evaṃ aparepi aṭṭha vārā vuttā. Iti imāni aṭṭha, purimānipi aṭṭhāti mahāvibhaṅge soḷasa vārā dassitā. Tato paraṃ teneva nayena bhikkhunivibhaṅgepi soḷasa vārā āgatāti imehi soḷasahi vārehi upalakkhitattā soḷasaparivārāti vuccati. Potthakesu pana katthaci ‘‘parivāro’’ti ettakameva dissati, bahūsu pana potthakesu dīghanikāyaṭṭhakathāyaṃ abhidhammaṭṭhakathāyañca ‘‘soḷasaparivārā’’ti evameva vuttattā ayampi pāṭho na sakkā paṭibāhitunti tassevattho vutto.</paragraph>
<paragraph line="251"><bold>Brahmajālādicatuttiṃsasuttasaṅgaho</bold>ti brahmajālasuttādīni catuttiṃsa suttāni saṅgayhanti ettha, etenāti vā brahmajālādicatuttiṃsasuttasaṅgaho. Vuttappamāṇānaṃ vā suttānaṃ saṅgaho etassāti brahmajālādicatuttiṃsasuttasaṅgahoti. Evaṃ sesesupi veditabbaṃ.</paragraph>
<paragraph line="252"><bold>Vividhavisesanayattā</bold>ti <pageBreak edition="M" number="1.0069" />imissā gāthāya atthaṃ vibhāvento āha <bold>‘‘vividhā hī’’</bold>tiādi. <bold>Daḷhīkammasithilakaraṇappayojanā</bold>ti yathākkamaṃ lokavajjesu sikkhāpadesu daḷhīkammappayojanā, paṇṇattivajjesu sithilakaraṇappayojanāti veditabbaṃ. <bold>Ajjhācāranisedhanato</bold>ti saññamavelaṃ atibhavitvā pavatto ācāro ajjhācāro, vītikkamo, tassa nisedhanatoti attho. <bold>Tenā</bold>ti vividhanayattādihetunā. <bold>Eta</bold>nti ‘‘vividhavisesanayattā’’tiādigāthāvacanaṃ. <bold>Etassā</bold>ti vinayassa. <bold>Itaraṃ panā</bold>ti suttaṃ.</paragraph>
<paragraph line="253">Idāni <bold>atthānaṃ sūcanato</bold>tiādigāthāya atthaṃ pakāsento āha <bold>‘‘tañhī’’</bold>tiādi. <bold>Attatthaparatthādibhede</bold>ti yo taṃ suttaṃ sajjhāyati suṇāti vāceti cinteti deseti ca, suttena saṅgahito sīlādiattho tassapi hoti, tena parassa sādhetabbato parassapi hotīti tadubhayaṃ taṃ <pageBreak edition="V" number="1.0062" />suttaṃ sūceti dīpeti. Tathā diṭṭhadhammikasamparāyikatthe lokiyalokuttaratthe cāti evamādibhede atthe ādisaddena saṅgaṇhāti. <bold>Attha</bold>saddo cāyaṃ hitapariyāyavacano, na bhāsitatthavacano. Yadi siyā, suttaṃ attanopi bhāsitatthaṃ sūceti parassapīti ayamattho vutto siyā, suttena ca yo attho pakāsito, so tasseva hoti, na tena parattho sūcito hotīti. Tena sūcetabbassa paratthassa nivattetabbassa abhāvā attaggahaṇañca na kattabbaṃ. Attatthaparatthavinimuttassa bhāsitatthassa abhāvā ādiggahaṇañca na kattabbaṃ, tasmā yathāvuttassa hitapariyāyassa atthassa sutte asambhavato suttādhārassa puggalassa vasena attatthaparatthā vuttā.</paragraph>
<paragraph line="254">Atha vā suttaṃ anapekkhitvā ye attatthādayo atthappabhedā ‘‘na haññadatthatthi pasaṃsalābhā’’ti etassa padassa <bold>niddese</bold>(mahāni. 63) vuttā attattho, parattho, ubhayattho, diṭṭhadhammiko attho, samparāyiko attho, uttāno attho, gambhīro attho, guḷho attho, paṭicchanno attho, neyyo attho, nīto attho, anavajjo attho, nikkileso attho, vodāno attho, paramatthoti, te atthe suttaṃ sūcetīti attho <pageBreak edition="M" number="1.0070" />gahetabbo. Tathā hi kiñcāpi suttanirapekkhaṃ attatthādayo vuttā suttatthabhāvena aniddiṭṭhattā, tesu pana ekopi atthappabhedo suttena dīpetabbataṃ nātikkamati, tasmā te atthe suttaṃ sūcetīti vuccati. Imasmiñca atthavikappe <bold>attha</bold>-saddoyaṃ bhāsitatthapariyāyopi hoti. Ettha hi purimakā pañca atthappabhedā hitapariyāyā, tato pare cha bhāsitatthabhedā, pacchimakā pana ubhayasabhāvā. Tattha duradhigamatāya vibhāvane agādhabhāvo gambhīro, na vivaṭo guḷho, mūludakādayo viya paṃsunā akkharasannivesādinā tirohito paṭicchanno. Niddhāretvā ñāpetabbo neyyo, yathārutavasena veditabbo nīto. Anavajjanikkilesavodānā pariyāyavasena vuttā, kusalavipākakiriyadhammavasena vā. Paramattho nibbānaṃ, dhammānaṃ aviparītasabhāvo eva vā.</paragraph>
<paragraph line="255">Atha vā attanā ca appiccho hotīti attatthaṃ, appicchākathañca paresaṃ kattā hotīti paratthaṃ sūceti. Evaṃ ‘‘attanā ca pāṇātipātā paṭivirato hotī’’tiādīni (a. ni. 4.99) suttāni yojetabbāni. Vinayābhidhammehi ca visesetvā suttasaddassa attho vattabbo, tasmā veneyyajjhāsayavasappavattāya desanāya attahitaparahitādīni sātisayaṃ pakāsitāni honti tappadhānabhāvato, na āṇādhammasabhāvavasappavattāyāti idameva atthānaṃ sūcanato suttanti vuttaṃ. Evañca katvā ‘‘ettakaṃ tassa bhagavato suttāgataṃ suttapariyāpanna’’nti (pāci. 655) ca ‘‘sakavāde pañca suttasatānī’’ti (dha. sa. aṭṭha. nidānakathā) ca evamādīsu suttasaddo upacaritoti gahetabbo.</paragraph>
<paragraph line="256">Suttesu <pageBreak edition="V" number="1.0063" />āṇādhammasabhāvā ca veneyyajjhāsayaṃ anuvattanti, na vinayābhidhammesu viya veneyyajjhāsayo āṇādhammasabhāve, tasmā veneyyānaṃ ekantahitapaṭilābhasaṃvattanikā suttantadesanā hotīti <bold>‘‘suvuttā cettha atthā’’</bold>tiādi vuttaṃ. ‘‘Ekantahitapaṭilābhasaṃvattanikā suttantadesanā’’ti idampi veneyyānaṃ hitasampāpane suttantadesanāya tapparabhāvaṃyeva sandhāya vuttaṃ. Tapparabhāvo ca veneyyajjhāsayānulomato daṭṭhabbo. Tenevāha <bold>‘‘veneyyajjhāsayānulomena vuttattā’’</bold>ti <pageBreak edition="M" number="1.0071" />. Vinayadesanaṃ viya issarabhāvato āṇāpatiṭṭhāpanavasena adesetvā veneyyānaṃ ajjhāsayānulomena cariyānurūpaṃ vuttattā desitattāti attho.</paragraph>
<paragraph line="257">Anupubbasikkhādivasena kālantare abhinipphattiṃ dassento āha <bold>‘‘sassamiva phala’’</bold>nti. <bold>Pasavatī</bold>ti phalati, nipphādetīti attho. Upāyasamaṅgīnaṃyeva nipphajjanabhāvaṃ dassento <bold>‘‘dhenu viya khīra’’</bold>nti āha. Dhenutopi hi upāyavantānaṃyeva khīrapaṭilābho hoti. Anupāyena hi akāle ajātavacchaṃ dhenuṃ dohanto kālepi vā visāṇaṃ gahetvā dohanto neva khīraṃ paṭilabhati. ‘‘Suttāṇā’’ti etassa atthaṃ pakāsetuṃ <bold>‘‘suṭṭhu ca ne tāyatī’’</bold>ti vuttaṃ.</paragraph>
<paragraph line="258"><bold>Suttasabhāga</bold>nti suttasadisaṃ. Suttasabhāgataṃyeva dassento āha <bold>‘‘yathā hī’’</bold>tiādi. <bold>Tacchakānaṃ sutta</bold>nti vaḍḍhakīnaṃ kāḷasuttaṃ. <bold>Pamāṇaṃ hotī</bold>ti tadanusārena tacchanato. <bold>Evametampi viññūna</bold>nti yathā kāḷasuttaṃ pasāretvā saññāṇe kate gahetabbaṃ vissajjetabbañca paññāyati, evaṃ vivādesu uppannesu sutte ānītamatte ‘‘idaṃ gahetabbaṃ, idaṃ vissajjetabba’’nti viññūnaṃ pākaṭattā vivādo vūpasammatīti etampi suttaṃ viññūnaṃ pamāṇaṃ hotīti attho. Idāni aññathāpi suttasabhāgataṃ dassento āha <bold>‘‘yathā cā’’</bold>tiādi. Suttaṃ viya pamāṇattā saṅgāhakattā ca suttamiva suttanti vuttaṃ hoti. Ettha ca attatthādividhāne suttassa pamāṇabhāvo attatthādīnaṃyeva ca saṅgāhakattaṃ yojetabbaṃ tadatthappakāsanapadhānattā suttassa. Vinayābhidhammehi visesattañca pubbe vuttanayeneva yojetabbaṃ. <bold>Eta</bold>nti ‘‘atthānaṃ sūcanato’’tiādikaṃ atthavacanaṃ. <bold>Etassā</bold>ti suttassa.</paragraph>
<paragraph line="259"><bold>Ya</bold>nti yasmā. <bold>Etthā</bold>ti abhidhamme. <bold>Abhikkamantī</bold>ti ettha <bold>abhi</bold>-saddo kamanakiriyāya vuḍḍhibhāvaṃ atirekataṃ dīpetīti āha <bold>‘‘abhikkamantītiādīsu vuḍḍhiyaṃ āgato’’</bold>ti. <bold>Abhiññātā</bold>ti aḍḍhacandādinā kenaci saññāṇena ñātā paññātā pākaṭāti attho. Aḍḍhacandādibhāvo hi rattiyā upalakkhaṇavasena saññāṇaṃ hoti, yasmā aḍḍho cando, tasmā aṭṭhamī, yasmā ūno, tasmā cātuddasī, yasmā puṇṇo, tasmā <pageBreak edition="M" number="1.0072" />pannarasīti. <bold>Abhilakkhitā</bold>ti etthāpi <pageBreak edition="V" number="1.0064" />ayamevattho veditabbo. Abhilakkhitasaddapariyāyo abhiññātasaddoti āha <bold>‘‘abhiññātā abhilakkhitātiādīsu lakkhaṇe’’</bold>ti. Ettha ca vācakasaddantarasannidhānena nipātānaṃ tadatthajotakamattattā lakkhitasaddatthajotako abhisaddo lakkhaṇe vattatīti vutto. <bold>Rājābhirājā</bold>ti rājūhi pūjetuṃ araho rājā. <bold>Pūjite</bold>ti pūjārahe.</paragraph>
<paragraph line="260"><bold>Abhidhamme</bold>ti ‘‘supinantena sukkavissaṭṭhiyā anāpattibhāvepi akusalacetanā upalabbhatī’’tiādinā vinayapaññattiyā saṅkaravirahite dhamme. ‘‘Pubbāparavirodhābhāvato dhammānaṃyeva ca aññamaññasaṅkaravirahite dhamme’’tipi vadanti. ‘‘Pāṇātipāto akusala’’nti evamādīsu ca maraṇādhippāyassa jīvitindriyupacchedakapayogasamuṭṭhāpikā cetanā akusalaṃ, na pāṇasaṅkhātajīvitindriyassa upacchedasaṅkhāto atipāto, tathā adinnassa parasantakassa ādānasaṅkhātā viññatti abyākato dhammo, taṃviññattisamuṭṭhāpikā theyyacetanā akusalo dhammoti evamādināpi aññamaññasaṅkaravirahite dhammeti attho veditabbo. <bold>Abhivinaye</bold>ti ettha ‘‘jātarūparajataṃ na paṭiggahetabba’’nti vadanto vinaye vineti nāma. Ettha ‘‘evaṃ paṭiggaṇhato pācittiyaṃ, evaṃ dukkaṭanti vadanto ca abhivinaye vineti nāmā’’ti vadanti. Tasmā jātarūparajataṃ theyyacittena parasantakaṃ gaṇhantassa yathāvatthu pārājikathullaccayadukkaṭesu aññataraṃ, bhaṇḍāgārikasīsena gaṇhantassa pācittiyaṃ, attatthāya gaṇhantassa nissaggiyaṃ pācittiyaṃ. Kevalaṃ lolatāya gaṇhantassa anāmāsadukkaṭaṃ, rūpiyachaḍḍakassa sammatassa anāpattīti evaṃ aññamaññasaṅkaravirahite vinaye paṭibalo vinetunti attho veditabbo. <bold>Abhikkantenā</bold>ti ettha kantiyā adhikattaṃ abhisaddo dīpetīti āha <bold>‘‘adhike’’</bold>ti.</paragraph>
<paragraph line="261">Nanu ca ‘‘abhikkamantī’’ti ettha abhisaddo kamanakiriyāya vuḍḍhibhāvaṃ atirekataṃ dīpeti, ‘‘abhiññātā abhilakkhitā’’ti ettha ñāṇalakkhaṇakiriyānaṃ supākaṭattā visesaṃ, ‘‘abhikkantenā’’ti ettha kantiyā adhikattaṃ visiṭṭhataṃ dīpetīti idaṃ tāva yuttaṃ kiriyāvisesakattā upasaggassa, ‘‘abhirājā abhivinayo’’ti pana pūjitaparicchinnesu rājavinayesu abhisaddo vattatīti kathametaṃ yujjeyyāti ce? Idhāpi natthi <pageBreak edition="M" number="1.0073" />doso pūjanaparicchedanakiriyādīpanato, tāhi ca kiriyāhi rājavinayānaṃ yuttattā, tasmā ettha atimālādīsu atisaddo viya abhisaddo saha sādhanena kiriyaṃ vadatīti abhirājaabhivinayasaddā siddhā, evaṃ abhidhammasadde abhisaddo saha sādhanena vuḍḍhiyādikiriyaṃ dīpetīti ayamattho dassitoti daṭṭhabbaṃ.</paragraph>
<paragraph line="262"><bold>Ettha</bold><pageBreak edition="V" number="1.0065" /><bold>cā</bold>ti abhidhamme. <bold>Bhāvetī</bold>ti cittassa vaḍḍhanaṃ vuttaṃ. <bold>Pharitvā</bold>ti ārammaṇassa vaḍḍhanaṃ vuttaṃ. <bold>Vuḍḍhimanto</bold>ti bhāvanāpharaṇavuḍḍhīhi vuḍḍhimantopi dhammā vuttāti attho. <bold>Ārammaṇādīhī</bold>ti ārammaṇasampayuttakammadvārapaṭipadādīhi. <bold>Lakkhaṇīyattā</bold>ti sañjānitabbattā. Ekantato lokuttaradhammānaṃyeva pūjārahattā ‘‘sekkhā dhammā’’tiādinā lokuttarāyeva pūjitāti dassitā. <bold>Sabhāvaparicchinnattā</bold>ti phusanādisabhāvena paricchinnattā. <bold>Adhikāpi dhammā vuttā</bold>ti ettha kāmāvacarehi mahantabhāvato mahaggatā dhammāpi adhikā nāma hontīti tehi saddhiṃ adhikā dhammā vuttā.</paragraph>
<paragraph line="263"><bold>Yaṃ panettha avisiṭṭha</bold>nti ettha vinayādīsu tīsu aññamaññavisiṭṭhesu yaṃ avisiṭṭhaṃ samānaṃ, taṃ piṭakasaddanti attho. Vinayādayo hi tayo saddā aññamaññaṃ asādhāraṇattā visiṭṭhā nāma, piṭakasaddo pana tehi tīhipi sādhāraṇattā avisiṭṭhoti vuccati. <bold>Mā piṭakasampadānenā</bold>ti pāḷisampadānavasena mā gaṇhathāti vuttaṃ hoti. Kudālañca piṭakañca <bold>kudālapiṭakaṃ</bold>. Tattha ku vuccati pathavī, tassā dālanato vidālanato ayomayo upakaraṇaviseso kudālaṃ nāma, tālapaṇṇavettalatādīhi kato bhājanaviseso piṭakaṃ nāma, taṃ ādāya gahetvāti attho. <bold>Yathāvuttenā</bold>ti ‘‘evaṃ duvidhatthenā’’tiādinā vuttappakārena.</paragraph>
<paragraph line="264"><bold>Desanāsāsanakathābheda</bold>nti ettha kathetabbānaṃ atthānaṃ desakāyattena āṇādividhinā abhisajjanaṃ pabodhanaṃ <bold>desanā</bold>. Sāsitabbapuggalagatena yathāparādhādinā sāsitabbabhāvena anusāsanaṃ vinayanaṃ <bold>sāsanaṃ</bold><pageBreak edition="M" number="1.0074" />. Kathetabbassa saṃvarāsaṃvarādino atthassa kathanaṃ vacanapaṭibaddhatākaraṇaṃ <bold>kathā</bold>ti vuccati. Tasmā desitāraṃ bhagavantamapekkhitvā desanā, sāsitabbapuggalavasena sāsanaṃ, kathetabbassa atthassa vasena kathāti evamettha desanādīnaṃ nānākaraṇaṃ veditabbaṃ. Ettha ca kiñcāpi desanādayo desetabbādinirapekkhā na honti, āṇādayo pana visesato desakādiadhīnāti taṃtaṃvisesayogavasena desanādīnaṃ bhedo vutto. Tathā hi āṇāvidhānaṃ visesato āṇārahādhīnaṃ tattha kosallayogato. Evaṃ vohāraparamatthavidhānāni ca vidhāyakādhīnānīti āṇādividhino desakāyattatā vuttā. Aparādhajjhāsayānurūpaṃ viya dhammānurūpampi sāsanaṃ visesato, tathā vinetabbapuggalāpekkhanti sāsitabbapuggalavasena sāsanaṃ vuttaṃ. Saṃvarāsaṃvaranāmarūpānaṃ viya viniveṭhetabbāya diṭṭhiyāpi kathanaṃ sati vācāvatthusmiṃ nāsatīti visesato tadadhīnanti kathetabbassa atthassa vasena kathā vuttā. Bhedasaddo visuṃ visuṃ yojetabbo ‘‘desanābhedaṃ sāsanabhedaṃ kathābhedañca yathārahaṃ paridīpaye’’ti. <bold>Bheda</bold>nti ca nānattanti attho. Tesu piṭakesu sikkhā ca pahānāni ca gambhīrabhāvo <pageBreak edition="V" number="1.0066" />ca sikkhāpahānagambhīrabhāvaṃ, tañca yathārahaṃ paridīpayeti attho. Pariyattibhedañca vibhāvayeti sambandho.</paragraph>
<paragraph line="265"><bold>Pariyattibheda</bold>nti ca pariyāpuṇanabhedanti attho. <bold>Yahi</bold>nti yasmiṃ vinayādike piṭake. Yaṃ sampattiñca vipattiñca yathā pāpuṇāti, tampi sabbaṃ vibhāvayeti sambandho. Atha vā yaṃ pariyattibhedaṃ sampattiñca vipattiñcāpi yahiṃ yathā pāpuṇāti, tampi sabbaṃ vibhāvayeti yojetabbaṃ. Ettha <bold>yathā</bold>ti yehi upārambhādihetupariyāpuṇanādippakārehi upārambhanissaraṇadhammakosakarakkhaṇahetupariyāpuṇanaṃ suppaṭipatti duppaṭipattīti etehi pakārehīti vuttaṃ hoti.</paragraph>
<paragraph line="266"><bold>Paridīpanā vibhāvanā cā</bold>ti heṭṭhā vuttassa anurūpato vuttaṃ, atthato pana ekameva. <bold>Āṇārahenā</bold>ti āṇaṃ ṭhapetuṃ arahatīti āṇāraho, bhagavā. So hi sammāsambuddhatāya mahākāruṇikatāya ca aviparītahitopadesakabhāvena pamāṇavacanattā āṇaṃ paṇetuṃ arahati, vohāraparamatthānampi sambhavato āha <bold>‘‘āṇābāhullato’’</bold>ti. Ito paresupi eseva nayo.</paragraph>
<paragraph line="267"><bold>Paṭhama</bold>nti <pageBreak edition="M" number="1.0075" />vinayapiṭakaṃ. Pacurāparādhā seyyasakattherādayo. Te hi dosabāhullato <bold>‘‘pacurāparādhā’’</bold>ti vuttā. Pacuro bahuko bahulo aparādho doso vītikkamo yesaṃ te pacurāparādhā. <bold>Anekajjhāsayā</bold>tiādīsu āsayova <bold>ajjhāsayo</bold>. So ca atthato diṭṭhi ñāṇañca, pabhedato pana catubbidhaṃ hoti. Tathā hi pubbacariyavasena āyatiṃ sati paccaye uppajjamānārahā sassatucchedasaṅkhātā micchādiṭṭhi saccānulomikañāṇakammassakataññāṇasaṅkhātā sammādiṭṭhi ca <bold>‘‘āsayo’’</bold>ti vuccati. Vuttañhetaṃ –</paragraph>
<gatha1 line="268">‘‘Sassatucchedadiṭṭhi ca, khanti cevānulomikā;</gatha1>
<gathalast line="269">Yathābhūtañca yaṃ ñāṇaṃ, etaṃ āsayasaññita’’nti.</gathalast>
<paragraph line="270">Idañca catubbidhaṃ āsayanti ettha sattā nivasantīti āsayoti vuccati. <bold>Anusayā</bold>kāmarāgabhavarāgadiṭṭhipaṭighavicikicchāmānāvijjāvasena satta. Mūsikavisaṃ viya kāraṇalābhe uppajjanārahā anāgatā kilesā, atītā paccuppannā ca tatheva vuccanti. Na hi kālabhedena dhammānaṃ sabhāvabhedo atthīti. <bold>Cariyā</bold>ti rāgacariyādikā cha mūlacariyā, antarabhedena anekavidhā, saṃsaggavasena pana tesaṭṭhi honti. Atha vā cariyāti caritaṃ, taṃ sucaritaduccaritavasena duvidhaṃ. ‘‘Adhimutti nāma ‘ajjeva pabbajissāmi, ajjeva arahattaṃ gaṇhissāmī’tiādinā <pageBreak edition="V" number="1.0067" />tanninnabhāvena pavattamānaṃ sanniṭṭhāna’’nti <bold>gaṇṭhipadesu</bold>vuttaṃ. <bold>Ācariyadhammapālattherena</bold>pana ‘‘sattānaṃ pubbacariyavasena abhirucī’’ti vuttaṃ. Sā duvidhā hīnapaṇītabhedena. <bold>Yathānuloma</bold>nti ajjhāsayādīnaṃ anurūpaṃ. <bold>Ahaṃ mamāti saññino</bold>ti diṭṭhimānataṇhāvasena ahaṃ mamāti evaṃ pavattasaññino. <bold>Yathādhamma</bold>nti natthettha attā attaniyaṃ vā, kevalaṃ dhammamattametanti evaṃ dhammasabhāvānurūpanti attho.</paragraph>
<paragraph line="271"><bold>Saṃvarāsaṃvaro</bold>ti ettha saṃvaraṇaṃ saṃvaro, kāyavācāhi avītikkamo. Mahanto saṃvaro asaṃvaro. Vuḍḍhiattho hi ayaṃ a-kāro yathā ‘‘asekkhā dhammā’’ti, tasmā khuddako mahanto ca saṃvaroti attho. <bold>Diṭṭhiviniveṭhanā</bold>ti diṭṭhiyā vimocanaṃ. Adhisīlasikkhādīnaṃ vibhāgo parato paṭhamapārājikasaṃvaṇṇanāya āvi bhavissati. Suttantapāḷiyaṃ ‘‘vivicceva kāmehī’’tiādinā <pageBreak edition="M" number="1.0076" />samādhidesanābāhullato <bold>‘‘suttantapiṭake adhicittasikkhā’’</bold>ti vuttaṃ. <bold>Vītikkamappahānaṃ kilesāna</bold>nti saṃkilesadhammānaṃ kammakilesānaṃ vā yo kāyavacīdvārehi vītikkamo, tassa pahānaṃ. Anusayavasena santāne anuvattantā kilesā kāraṇalābhe pariyuṭṭhitāpi sīlabhedavasena vītikkamituṃ na labhantīti āha <bold>‘‘vītikkamapaṭipakkhattā sīlassā’’</bold>ti. <bold>Pariyuṭṭhānappahāna</bold>nti okāsadānavasena kilesānaṃ citte kusalappavattiṃ pariyādiyitvā uṭṭhānaṃ pariyuṭṭhānaṃ, tassa pahānaṃ cittasantānesu uppattivasena kilesānaṃ pariyuṭṭhānassa pahānanti vuttaṃ hoti. <bold>Anusayappahāna</bold>nti appahīnabhāvena santāne anu anu sayanakā kāraṇalābhe uppattiarahā anusayā. Te pana anurūpaṃ kāraṇaṃ laddhā uppajjanārahā thāmagatā kāmarāgādayo satta kilesā, tesaṃ pahānaṃ anusayappahānaṃ. Te ca sabbaso ariyamaggapaññāya pahīyantīti āha <bold>‘‘anusayapaṭipakkhattā paññāyā’’</bold>ti.</paragraph>
<paragraph line="272"><bold>Tadaṅgappahāna</bold>nti dīpālokeneva tamassa dānādipuññakiriyavatthugatena tena tena kusalaṅgena tassa tassa akusalaṅgassa pahānaṃ ‘‘tadaṅgappahāna’’nti vuccati. Idha pana tena tena susīlyaṅgena tassa tassa dussīlyaṅgassa pahānaṃ ‘‘tadaṅgappahāna’’nti veditabbaṃ. <bold>Vikkhambhanasamaucchedappahānānī</bold>ti ettha upacārappanābhedena samādhinā pavattinivāraṇena ghaṭappahāreneva jalatale sevālassa tesaṃ tesaṃ nīvaraṇānaṃ dhammānaṃ vikkhambhanavasena pahānaṃ <bold>vikkhambhanappahānaṃ</bold>. Catunnaṃ ariyamaggānaṃ bhāvitattā taṃtaṃmaggavato santāne samudayapakkhikassa kilesagaṇassa accantaṃ appavattisaṅkhātasamucchedavasena pahānaṃ <bold>samucchedappahānaṃ</bold>. <bold>Duccaritasaṃkilesassa pahāna</bold>nti kāyaduccaritādi duṭṭhu caritaṃ, kilesehi vā dūsitaṃ caritanti duccaritaṃ. Tadeva yattha uppannaṃ, taṃ santānaṃ sammā kileseti bādhayati upatāpeti cāti saṃkileso, tassa pahānaṃ, kāyavacīduccaritavasena <pageBreak edition="V" number="1.0068" />pavattasaṃkilesassa tadaṅgavasena pahānanti vuttaṃ hoti. Samādhissa kāmacchandapaṭipakkhattā suttantapiṭake <bold>taṇhāsaṃkilesassa pahānaṃ</bold>vuttaṃ. Attādivinimuttasabhāvadhammappakāsanato abhidhammapiṭake <bold>diṭṭhisaṃkilesassa pahānaṃ</bold>vuttaṃ.</paragraph>
<paragraph line="273"><bold>Ekamekasmiñcetthā</bold>ti <pageBreak edition="M" number="1.0077" />etesu tīsu piṭakesu ekamekasmiṃ piṭaketi attho daṭṭhabbo. <bold>Dhammoti pāḷī</bold>ti ettha pakaṭṭhānaṃ ukkaṭṭhānaṃ sīlādiatthānaṃ bodhanato sabhāvaniruttibhāvato buddhādīhi bhāsitattā ca pakaṭṭhānaṃ vacanappabandhānaṃ āḷīti pāḷi, pariyattidhammo. ‘‘Dhammoti pāḷīti ettha bhagavatā vuccamānassa atthassa vohārassa ca dīpano saddoyeva pāḷi nāmā’’ti <bold>gaṇṭhipadesu</bold>vuttaṃ. Abhidhammaṭṭhakathāya likhite <bold>sīhaḷagaṇṭhipade</bold>pana idaṃ vuttaṃ – sabhāvatthassa sabhāvavohārassa ca anurūpavasena bhagavatā manasā vavatthāpitā paṇḍatti pāḷīti vuccati. Yadi saddoyeva pāḷi siyā, pāḷiyā desanāya ca nānattena bhavitabbaṃ. Manasā vavatthāpitāya ca pāḷiyā vacībhedakaraṇamattaṃ ṭhapetvā desanāya nānattaṃ natthi. Tathā hi desanaṃ dassentena manasā vavatthāpitāya pāḷiyā desanāti vacībhedakaraṇamattaṃ vinā pāḷiyā saha desanāya anaññathā vuttā. Tathā ca upari ‘‘desanāti paññattī’’ti vuttattā desanāya anaññabhāvena pāḷiyā paṇṇattibhāvo kathito hoti. Apica yadi pāḷiyā aññāyeva desanā siyā, ‘‘pāḷiyā ca pāḷiatthassa ca desanāya ca yathābhūtāvabodho’’ti vattabbaṃ siyā, evaṃ pana avatvā ‘‘pāḷiyā ca pāḷiatthassa ca yathābhūtāvabodho’’ti vuttattā pāḷiyā desanāya ca anaññabhāvo dassito hoti. Evañca katvā upari ‘‘desanā nāma paññattī’’ti dassentena desanāya anaññabhāvato pāḷiyā paṇṇattibhāvo kathitova hotīti.</paragraph>
<paragraph line="274">Ettha ca ‘‘saddoyeva pāḷi nāmā’’ti imasmiṃ pakkhe dhammassapi saddasabhāvattā dhammadesanānaṃ ko visesoti ce? Tesaṃ tesaṃ atthānaṃ bodhakabhāvena ñāto uggahaṇādivasena ca pubbe vavatthāpito saddappabandho <bold>dhammo,</bold>pacchā paresaṃ avabodhanatthaṃ pavattito tadatthappakāsako saddo <bold>desanā</bold>ti veditabbaṃ. Atha vā yathāvuttasaddasamuṭṭhāpako cittuppādo <bold>desanā</bold>‘‘desīyati samuṭṭhāpīyati saddo etenā’’ti katvā musāvādādayo viya. Tatthāpi hi musāvādādisamuṭṭhāpikā cetanā musāvādādisaddena voharīyati.</paragraph>
<paragraph line="275"><bold>Tīsupi cetesu ete dhammatthadesanāpaṭivedhā</bold>ti ettha pāḷiattho pāḷidesanā pāḷiatthapaṭivedho cāti ime tayo pāḷivisayā hontīti <pageBreak edition="M" number="1.0078" />vinayapiṭakādīnaṃ atthassa desanāya paṭivedhassa ca ādhārabhāvo yutto, piṭakāni pana pāḷiyoyevāti tesaṃ dhammassa ādhārabhāvo <pageBreak edition="V" number="1.0069" />kathaṃ yujjeyyāti ce? Pāḷisamudāyassa avayavapāḷiyā ādhārabhāvato. Avayavassa hi samudāyo ādhārabhāvena vuccati yathā ‘‘rukkhe sākhā’’ti. Ettha ca dhammādīnaṃ dukkhogāhabhāvato tehi dhammādīhi vinayādayo gambhīrāti vinayādīnampi catubbidho gambhīrabhāvo vuttoyeva, tasmā dhammādayo eva dukkhogāhattā gambhīrā, na vinayādayoti na codetabbametaṃ sammukhena visayavisayīmukhena ca vinayādīnaṃyeva gambhīrabhāvassa vuttattā. Dhammo hi vinayādayo, tesaṃ visayo attho, dhammatthavisayā ca desanāpaṭivedhāti. Tattha paṭivedhassa dukkarabhāvato dhammatthānaṃ, desanāñāṇassa dukkarabhāvato desanāya ca dukkhogāhabhāvo veditabbo. Paṭivedhassa pana uppādetuṃ asakkuṇeyyattā taṃvisayañāṇuppattiyā ca dukkarabhāvato dukkhogāhatā veditabbā. Dukkhena ogayhantīti <bold>dukkhogāhā</bold>. Ekadesena ogāhantehipi mandabuddhīhi patiṭṭhā laddhuṃ na sakkāti āha <bold>‘‘alabbhaneyyapatiṭṭhā cā’’</bold>ti. <bold>Ekamekasmi</bold>nti ekekasmiṃ piṭake. <bold>Etthā</bold>ti etesu piṭakesu. Niddhāraṇe cetaṃ bhummavacanaṃ.</paragraph>
<paragraph line="276">Idāni hetuhetuphalādīnaṃ vasenapi gambhīrabhāvaṃ dassento āha <bold>‘‘aparo nayo’’</bold>tiādi. <bold>Hetū</bold>ti paccayo. So hi attano phalaṃ dahati vidahatīti dhammoti vuccati. Dhammasaddassa cettha hetupariyāyatā kathaṃ viññāyatīti āha <bold>‘‘vuttañheta’’</bold>ntiādi. Nanu ca <bold>‘‘hetumhi ñāṇaṃ dhammapaṭisambhidā’’</bold>ti etena vacanena dhammassa hetubhāvo kathaṃ viññāyatīti ce? Dhammapaṭisambhidāti etassa samāsapadassa avayavapadatthaṃ dassentena ‘‘hetumhi ñāṇa’’nti vuttattā. ‘‘Dhamme paṭisambhidā dhammapaṭisambhidā’’ti ettha hi ‘‘dhamme’’ti etassa atthaṃ dassentena ‘‘hetumhī’’ti vuttaṃ, ‘‘paṭisambhidā’’ti etassa atthaṃ dassentena ‘‘ñāṇa’’nti, tasmā hetudhammasaddā ekatthā ñāṇapaṭisambhidāsaddā cāti imamatthaṃ vadantena sādhito dhammassa hetubhāvo. <bold>Hetuphale ñāṇaṃ atthapaṭisambhidā</bold>ti etena vacanena sādhito atthassa hetuphalabhāvopi evameva daṭṭhabbo. Hetuno phalaṃ hetuphalaṃ. Tañca yasmā hetuanusārena <pageBreak edition="M" number="1.0079" />arīyati adhigamīyati sampāpuṇīyati, tasmā atthoti vuccati.</paragraph>
<paragraph line="277"><bold>Yathādhamma</bold>nti ettha <bold>dhamma</bold>saddo hetuṃ hetuphalañca sabbaṃ saṅgaṇhāti. Sabhāvavācako hesa dhammasaddo, na pariyattihetubhāvavācako, tasmā <bold>yathādhamma</bold>nti yo yo avijjādisaṅkhārādidhammo, tasmiṃ tasminti attho. Dhammānurūpaṃ vā yathādhammaṃ. Desanāpi hi paṭivedho viya aviparītavisayavibhāvanato dhammānurūpaṃ pavattati, tatoyeva ca aviparītābhilāpoti vuccati. <bold>Dhammābhilāpo</bold>ti atthabyañjanako aviparītābhilāpo. Ettha ca abhilappatīti abhilāpoti saddo vuccati. Etena ‘‘tatra dhammaniruttābhilāpe ñāṇaṃ niruttipaṭisambhidā’’ti (vibha. 718) ettha <pageBreak edition="V" number="1.0070" />vuttaṃ dhammaniruttiṃ dasseti saddasabhāvattā desanāya. Tathā hi niruttipaṭisambhidāya parittārammaṇādibhāvo <bold>paṭisambhidāvibhaṅgapāḷiyaṃ</bold>(vibha. 718 ādayo) vutto. <bold>Aṭṭhakathāyañca</bold>(vibha. aṭṭha. 718) ‘‘taṃ sabhāvaniruttiṃ saddaṃ ārammaṇaṃ katvā’’tiādinā saddārammaṇatā dassitā. Tathā hi imassa atthassa ayaṃ saddo vācakoti vacanavacanatthe vavatthapetvā taṃtaṃvacanatthavibhāvanavasena pavattito saddo desanāti vuccati. <bold>Adhippāyo</bold>ti etena ‘‘desanāti paññattī’’ti etaṃ vacanaṃ dhammaniruttābhilāpaṃ sandhāya vuttaṃ, na tato vinimuttaṃ paññattiṃ sandhāyāti adhippāyaṃ dasseti. Desīyati attho etenāti hi <bold>desanā,</bold>pakārena ñāpīyati etena, pakārato ñāpetīti vā <bold>paññattī</bold>ti dhammaniruttābhilāpo vuccati. Evaṃ ‘‘desanā nāma saddo’’ti imasmiṃ pakkhe ayamattho veditabbo. ‘‘Desanāti paññattī’’ti ettha paññattivādino pana evaṃ vadanti – kiñcāpi ‘‘dhammābhilāpo’’ti ettha abhilappatīti abhilāpoti saddo vuccati, na paṇṇatti, tathāpi sadde vuccamāne tadanurūpaṃ vohāraṃ gahetvā tena vohārena dīpitassa atthassa jānanato sadde kathite tadanurūpā paṇṇattipi kāraṇūpacārena kathitāyeva hoti. Atha vā ‘‘dhammābhilāpoti attho’’ti avatvā ‘‘dhammābhilāpoti adhippāyo’’ti vuttattā desanā nāma saddo na hotīti dīpitamevāti.</paragraph>
<paragraph line="278">Idāni paṭivedhaṃ niddisanto āha <bold>‘‘paṭivedhoti abhisamayo’’</bold>ti. Paṭivijjhatīti ñāṇaṃ paṭivedhoti vuccati. Paṭivijjhanti etenāti vā paṭivedho <pageBreak edition="M" number="1.0080" />, abhisametīti abhisamayo, abhisamenti etenāti vā abhisamayo. Idāni abhisamayappabhedato abhisamayappakārato ārammaṇato sabhāvato ca pākaṭaṃ kātuṃ <bold>‘‘so ca lokiyalokuttaro’’</bold>tiādimāha. Visayato asammohato ca avabodhoti sambandho. Tattha <bold>visayato</bold>atthādianurūpaṃ dhammādīsu avabodho nāma avijjādidhammārammaṇo saṅkhārādiatthārammaṇo tadubhayapaññāpanārammaṇo lokiyo avabodho. <bold>Asammohato</bold>atthādianurūpaṃ dhammādīsu avabodho pana nibbānārammaṇo maggayutto yathāvuttadhammatthapaññattīsu sammohaviddhaṃsano lokuttaro abhisamayo. Tathā hi ‘‘ayaṃ hetu, idamassa phalaṃ, ayaṃ tadubhayānurūpo vohāro’’ti evaṃ ārammaṇakaraṇavasena lokiyañāṇaṃ visayato paṭivijjhati, lokuttarañāṇaṃ pana hetuhetuphalādīsu sammohassa maggañāṇena samucchinnattā asammohato paṭivijjhati. <bold>Atthānurūpaṃ dhammesū</bold>ti avijjā hetu, saṅkhārā hetusamuppannā, saṅkhāre uppādeti avijjāti evaṃ kāriyānurūpaṃ kāraṇesūti attho. Atha vā puññābhisaṅkhāraapuññābhisaṅkhāraāneñjābhisaṅkhāresu tīsu apuññābhisaṅkhārassa sampayuttaavijjā paccayo, itaresaṃ yathānurūpantiādinā kāriyānurūpaṃ kāraṇesu paṭivedhoti attho. <bold>Dhammānurūpaṃ atthesū</bold>ti <pageBreak edition="V" number="1.0071" />‘‘avijjāpaccayā saṅkhārā’’tiādinā kāraṇānurūpaṃ kāriyesu avabodhoti attho. <bold>Paññattipathānurūpaṃ paññattīsū</bold>ti paññattiyā vuccamānadhammānurūpaṃ paṇṇattīsu avabodhoti attho.</paragraph>
<paragraph line="279">Yathāvuttehi dhammādīhi piṭakānaṃ gambhīrabhāvaṃ dassetuṃ <bold>‘‘idāni yasmā etesu piṭakesū’’</bold>tiādimāha. <bold>Dhammajāta</bold>nti kāraṇappabhedo kāraṇameva vā. <bold>Atthajāta</bold>nti kāriyappabhedo kāriyameva vā. Yā cāyaṃ desanāti sambandho. <bold>Yo cetthā</bold>ti etāsu taṃtaṃpiṭakagatāsu dhammatthadesanāsu yo paṭivedhoti attho. <bold>Dukkhogāha</bold>nti ettha avijjāsaṅkhārādīnaṃ dhammatthānaṃ duppaṭivijjhatāya dukkhogāhatā. Tesaṃ paññāpanassa dukkarabhāvato desanāya paṭivedhanasaṅkhātassa paṭivedhassa ca uppādanavisayīkaraṇānaṃ asakkuṇeyyatāya dukkhogāhatā veditabbā. <bold>Evampī</bold>ti <bold>pi</bold>saddo pubbe vuttappakārantaraṃ sampiṇḍeti. <bold>Etthā</bold>ti etesu tīsu piṭakesu. <bold>Vuttatthā</bold>ti vutto saṃvaṇṇito attho assāti vuttatthā.</paragraph>
<paragraph line="280"><bold>Tīsu</bold><pageBreak edition="M" number="1.0081" /><bold>piṭakesū</bold>ti ettha ‘‘ekekasmi’’nti adhikārato pakaraṇato vā veditabbaṃ. <bold>Pariyattibhedo</bold>ti pariyāpuṇanaṃ pariyatti. Pariyāpuṇanavācako hettha pariyattisaddo, na pāḷipariyāyo, tasmā evamettha attho daṭṭhabbo ‘‘tīsu piṭakesu ekekasmiṃ pariyāpuṇanappakāro daṭṭhabbo ñātabbo’’ti. Tatoyeva ca ‘‘pariyattiyo pariyāpuṇanappakārā’’ti tīsupi <bold>gaṇṭhipadesu</bold>vuttaṃ. Atha vā tīhi pakārehi pariyāpuṇitabbā pāḷiyo eva pariyattīti vuccanti, tatoyeva ca ‘‘pariyattiyo pāḷikkamā’’ti abhidhammaṭṭhakathāya likhite <bold>sīhaḷagaṇṭhipade</bold>vuttaṃ. Evampi hi alagaddūpamāpariyāpuṇanayogato alagaddūpamā pariyattīti pāḷipi sakkā vattuṃ, evañca katvā ‘‘duggahitā upārambhādihetu pariyāpuṭā alagaddūpamā’’ti parato niddesavacanampi upapannaṃ hoti. Tattha hi pāḷiyeva duggahitā pariyāpuṭāti vattuṃ vaṭṭati. <bold>Alagaddūpamā</bold>ti alagaddo alagaddaggahaṇaṃ upamā etissāti alagaddūpamā. Alagaddassa gahaṇañhettha alagaddasaddena vuttanti daṭṭhabbaṃ. ‘‘Āpūpiko’’ti ettha apūpasaddena apūpakhādanaṃ viya alagaddaggahaṇena gahitapariyatti upamīyati, na pana alagaddena. ‘‘Alagaddaggahaṇūpamā’’ti vā vattabbe majjhepadalopaṃ katvā ‘‘alagaddūpamā’’ti vuttaṃ ‘‘oṭṭhamukho’’tiādīsu viya. Alagaddoti cettha āsīviso vuccati. Gadoti hi visassa nāmaṃ. Tañca tassa alaṃ paripuṇṇaṃ atthi, tasmā alaṃ pariyatto paripuṇṇo gado assāti anunāsikalopaṃ dakārāgamañca katvā ‘‘alagaddo’’ti vuccati. Atha vā alaṃ jīvitaharaṇe samattho gado assāti alagaddo. <bold>Nissaraṇatthā</bold>ti vaṭṭadukkhato nissaraṇaṃ attho payojanaṃ etissāti nissaraṇatthā. <bold>Bhaṇḍāgārikapariyattī</bold>ti <pageBreak edition="V" number="1.0072" />ettha bhaṇḍāgāre niyutto bhaṇḍāgāriko, bhaṇḍāgāriko viya bhaṇḍāgāriko, dhammaratanānupālako. Aññaṃ atthaṃ anapekkhitvā bhaṇḍāgārikasseva sato pariyatti bhaṇḍāgārikapariyatti.</paragraph>
<paragraph line="281"><bold>Duggahitā</bold>ti duṭṭhu gahitā. Duggahitabhāvameva vibhāvento āha <bold>‘‘upārambhādihetu pariyāpuṭā’’</bold>ti, upārambhā itivādappamokkhādihetu uggahitāti attho. Lābhasakkārādihetu pariyāpuṇanampi ettheva saṅgahitanti daṭṭhabbaṃ. Vuttañhetaṃ alagaddasuttaṭṭhakathāyaṃ (ma. ni. aṭṭha. 1.239) –</paragraph>
<indent line="282">‘‘Yo <pageBreak edition="M" number="1.0082" />hi buddhavacanaṃ ‘evaṃ cīvarādīni vā labhissāmi, catuparisamajjhe vā maṃ jānissantī’ti lābhasakkārādihetu pariyāpuṇāti, tassa sā pariyatti alagaddapariyatti nāma. Evaṃ pariyāpuṇanato hi buddhavacanaṃ apariyāpuṇitvā niddokkamanaṃ varatara’’nti.</indent>
<paragraph line="283">Nanu ca alagaddaggahaṇūpamā pariyatti alagaddūpamāti vuccati, evañca sati suggahitāpi pariyatti alagaddūpamāti vattuṃ vaṭṭati tatthāpi alagaddaggahaṇassa upamābhāvena pāḷiyaṃ vuttattā. Vuttañhetaṃ –</paragraph>
<indent line="284">‘‘Seyyathāpi, bhikkhave, puriso alagaddatthiko alagaddagavesī alagaddapariyesanaṃ caramāno, so passeyya mahantaṃ alagaddaṃ, tamenaṃ ajapadena daṇḍena suniggahitaṃ niggaṇheyya, ajapadena daṇḍena suniggahitaṃ niggahetvā gīvāya suggahitaṃ gaṇheyya. Kiñcāpi so, bhikkhave, alagaddo tassa purisassa hatthaṃ vā bāhaṃ vā aññataraṃ vā aṅgapaccaṅgaṃ bhogehi paliveṭheyya, atha kho so neva tatonidānaṃ maraṇaṃ vā nigaccheyya maraṇattaṃ vā dukkhaṃ. Taṃ kissa hetu, suggahitattā, bhikkhave, alagaddassa, evameva kho, bhikkhave, idhekacce kulaputtā dhammaṃ pariyāpuṇanti suttaṃ geyya’’ntiādi (ma. ni. 1.239).</indent>
<unindented line="285">Tasmā idha duggahitā eva pariyatti alagaddūpamāti ayaṃ viseso kuto viññāyati, yena duggahitā upārambhādihetu pariyāpuṭā alagaddūpamāti vuccatīti? Saccametaṃ, idaṃ pana pārisesañāyena vuttanti daṭṭhabbaṃ. Tathā hi nissaraṇatthabhaṇḍāgārikapariyattīnaṃ visuṃ gahitattā pārisesato <pageBreak edition="V" number="1.0073" />alagaddassa duggahaṇūpamā pariyatti alagaddūpamāti viññāyati. Suggahaṇūpamā hi pariyatti nissaraṇatthā vā hoti bhaṇḍāgārikapariyatti vā, tasmā suvuttametaṃ ‘‘duggahitā upārambhādihetu pariyāpuṭā alagaddūpamā’’ti. <bold>Yaṃ sandhāyā</bold>ti yaṃ pariyattiduggahaṇaṃ sandhāya. <bold>Vutta</bold>nti alagaddasutte vuttaṃ.</unindented>
<paragraph line="286"><bold>Alagaddatthiko</bold>ti āsīvisatthiko. Alagaddaṃ gavesati pariyesati sīlenāti <bold>alagaddagavesī</bold>. <bold>Alagaddapariyesanaṃ caramāno</bold>ti alagaddapariyesanatthaṃ caramāno. <bold>Bhoge</bold>ti sarīre. <bold>Hatthe vā bāhāya</bold><pageBreak edition="M" number="1.0083" /><bold>vā</bold>ti ettha maṇibandhako yāva agganakhā ‘‘hattho’’ti veditabbo, saddhiṃ aggabāhāya avasesā ‘‘bāhā’’ti. Katthaci pana ‘‘kapparato paṭṭhāyapi yāva agganakhā hattho’’ti vuccati. <bold>Aññatarasmiṃ vā aṅgapaccaṅge</bold>ti vuttalakkhaṇaṃ hatthañca bāhañca ṭhapetvā avasesaṃ sarīraṃ ‘‘aṅgapaccaṅga’’nti veditabbaṃ. <bold>Tatonidāna</bold>nti taṃnidānaṃ, taṃkāraṇāti vuttaṃ hoti. Purimapade hi vibhattialopaṃ katvā niddeso. Taṃ hatthādīsu ḍaṃsanaṃ nidānaṃ kāraṇaṃ etassāti taṃnidānanti hi vattabbe ‘‘tatonidāna’’nti purimapade paccatte nissakkavacanaṃ katvā tassa ca lopaṃ akatvā niddeso. <bold>Taṃ kissa hetū</bold>ti yaṃ vuttaṃ hatthādīsu ḍaṃsanaṃ taṃnidānañca maraṇādiupagamanaṃ, taṃ kissa hetu kena kāraṇenāti ce. <bold>Idhā</bold>ti imasmiṃ sāsane. <bold>Ekacce moghapurisā</bold>ti ekacce tucchapurisā. <bold>Dhamma</bold>nti pāḷidhammaṃ. <bold>Pariyāpuṇantī</bold>ti uggaṇhantīti attho, sajjhāyanti ceva vācuggatā karontā dhārenti cāti vuttaṃ hoti. <bold>Attha</bold>nti yathābhūtaṃ bhāsitatthaṃ payojanatthañca. <bold>Na upaparikkhantī</bold>ti na pariggaṇhanti na vicārenti. Idaṃ vuttaṃ hoti – ‘‘imasmiṃ ṭhāne sīlaṃ kathitaṃ, idha samādhi, idha paññā kathitā, mayañca taṃ pūressāmā’’ti evaṃ bhāsitatthaṃ payojanatthañca ‘‘sīlaṃ samādhissa kāraṇaṃ, samādhi vipassanāyā’’tiādinā na pariggaṇhantīti. <bold>Anupaparikkhata</bold>nti anupaparikkhantānaṃ. <bold>Na nijjhānaṃ khamantī</bold>ti nijjhānapaññaṃ nakkhamanti, nijjhāyitvā paññāya disvā rocetvā gahetabbā na hontīti adhippāyo. Tena imamatthaṃ dīpeti ‘‘tesaṃ paññāya atthaṃ anupaparikkhantānaṃ te dhammā na upaṭṭhahanti, ‘imasmiṃ ṭhāne sīlaṃ, samādhi, vipassanā, maggo, phalaṃ, vaṭṭaṃ, vivaṭṭaṃ kathita’nti evaṃ jānituṃ na sakkā hontī’’ti.</paragraph>
<paragraph line="287"><bold>Te upārambhānisaṃsā cevā</bold>ti te paresaṃ vāde dosāropanānisaṃsā hutvā pariyāpuṇantīti attho. <bold>Itivādappamokkhānisaṃsā cā</bold>ti iti evaṃ etāya pariyattiyā vādappamokkhānisaṃsā, attano upari parehi āropitavādassa niggahassa pamokkhappayojanā hutvā dhammaṃ pariyāpuṇantīti attho. Idaṃ vuttaṃ hoti – parehi sakavāde dose āropite taṃ dosaṃ evañca <pageBreak edition="V" number="1.0074" />evañca mocessāmāti iminā ca kāraṇena pariyāpuṇantīti. Atha vā so so vādo itivādo, itivādassa pamokkho itivādappamokkho, itivādappamokkho ānisaṃso etesanti itivādappamokkhānisaṃsā, taṃtaṃvādappamocanānisaṃsā cāti attho <pageBreak edition="M" number="1.0084" />. <bold>Yassa catthāya dhammaṃ pariyāpuṇantī</bold>ti yassa ca sīlādipūraṇassa maggaphalanibbānassa vā atthāya imasmiṃ sāsane kulaputtā dhammaṃ pariyāpuṇanti. <bold>Tañcassa atthaṃ nānubhontī</bold>ti tañca assa dhammassa sīlādiparipūraṇasaṅkhātaṃ atthaṃ ete duggahitagāhino nānubhonti na vindanti.</paragraph>
<paragraph line="288">Atha vā yassa upārambhassa itivādappamokkhassa vā atthāya ye moghapurisā dhammaṃ pariyāpuṇanti, te parehi ‘‘ayamattho na hotī’’ti vutte duggahitattāyeva soyevatthoti paṭipādanakkhamā na hontīti parassa vāde upārambhaṃ āropetuṃ attano vādā taṃ mocetuñca asakkontāpi taṃ atthaṃ nānubhontiyevāti evamattho daṭṭhabbo. <bold>Dīgharattaṃ ahitāya dukkhāya saṃvattantī</bold>ti tesaṃ te dhammā duggahitattā upārambhamānadappamakkhapalāsādihetubhāvena dīgharattaṃ ahitāya dukkhāya saṃvattanti. Ettha hi kāraṇe phalavohārena ‘‘te dhammā ahitāya dukkhāya saṃvattantī’’ti vuttaṃ. Tathā hi kiñcāpi na te dhammā ahitāya dukkhāya saṃvattanti, tathāpi vuttanayena pariyāpuṇantānaṃ sajjhāyakāle vivādasamaye ca taṃmūlakānaṃ upārambhādīnaṃ anekesaṃ akusalānaṃ uppattisabbhāvato ‘‘te dhammā ahitāya dukkhāya saṃvattantī’’ti kāraṇe phalavohārena vuttaṃ. <bold>Taṃ kissa hetū</bold>ti ettha <bold>ta</bold>nti yathāvuttassatthassa anabhisambhuṇanaṃ tesañca dhammānaṃ ahitāya dukkhāya saṃvattanaṃ parāmasati.</paragraph>
<paragraph line="289"><bold>Sīlakkhandhādipāripūriṃyevā</bold>ti ettha ādisaddena samādhivipassanādīnaṃ saṅgaho veditabbo. Yo hi buddhavacanaṃ uggaṇhitvā sīlassa āgataṭṭhāne sīlaṃ pūretvā samādhino āgataṭṭhāne samādhigabbhaṃ gaṇhāpetvā vipassanāya āgataṭṭhāne vipassanaṃ paṭṭhapetvā maggaphalānaṃ āgataṭṭhāne maggaṃ bhāvessāmi, phalaṃ sacchikarissāmīti uggaṇhāti, tasseva sā pariyatti nissaraṇatthā nāma hoti. <bold>Yaṃ sandhāya vutta</bold>nti yaṃ pariyattisuggahaṇaṃ sandhāya alagaddasutte vuttaṃ. <bold>Dīgharattaṃ hitāya sukhāya saṃvattantī</bold>ti sīlādīnaṃ āgataṭṭhāne sīlādīni pūrentānampi arahattaṃ patvā parisamajjhe dhammaṃ desetvā dhammadesanāya pasannehi upanīte cattāro paccaye paribhuñjantānampi paresaṃ vāde sahadhammena upārambhaṃ āropentānampi sakavādato dosaṃ harantānampi dīgharattaṃ hitāya sukhāya saṃvattanti. Tathā hi <pageBreak edition="M" number="1.0085" />na kevalaṃ suggahitapariyattiṃ nissāya maggabhāvanāphalasacchikiriyādīneva, paravādaniggahasakavādapatiṭṭhāpanānipi ijjhanti. Tathā ca vuttaṃ ‘‘uppannaṃ parappavādaṃ sahadhammena suniggahitaṃ niggahetvā’’tiādi (dī. ni. 2.168).</paragraph>
<paragraph line="290"><bold>Pariññātakkhandho</bold>ti <pageBreak edition="V" number="1.0075" />dukkhaparijānanena pariññātakkhandho. <bold>Pahīnakileso</bold>ti samudayappahānena pahīnakileso. <bold>Paṭividdhākuppo</bold>ti paṭividdhaarahattaphalo. Na kuppatīti <bold>akuppa</bold>nti hi arahattaphalassetaṃ nāmaṃ. Satipi hi catunnaṃ maggānaṃ catunnañca phalānaṃ akuppasabhāve sattannaṃ sekkhānaṃ sakasakanāmapariccāgena uparūpari nāmantarappattito tesaṃ maggaphalāni ‘‘akuppānī’’ti na vuccanti, arahā pana sabbadāpi arahāyeva nāmāti tasseva phalaṃ ‘‘akuppa’’nti vuttaṃ. Iminā ca imamatthaṃ dasseti ‘‘khīṇāsavasseva pariyatti bhaṇḍāgārikapariyatti nāmā’’ti. Tassa hi apariññātaṃ appahīnaṃ abhāvitaṃ asacchikataṃ vā natthi, tasmā buddhavacanaṃ pariyāpuṇanto tantidhārako paveṇīpālako vaṃsānurakkhako ca hutvā uggaṇhāti. Tenevāha <bold>‘‘paveṇīpālanatthāyā’’</bold>tiādi. Tattha <bold>paveṇī</bold>ti dhammasantati, dhammassa avicchedena pavattīti attho. <bold>Vaṃsānurakkhaṇatthāyā</bold>ti buddhassa bhagavato vaṃsānurakkhaṇatthaṃ. Tassa vaṃsopi atthato paveṇīyevāti veditabbaṃ.</paragraph>
<paragraph line="291">Nanu ca yadi paveṇīpālanatthāya buddhavacanassa pariyāpuṇanaṃ bhaṇḍāgārikapariyatti, kasmā ‘‘khīṇāsavo’’ti visesetvā vuttaṃ. Ekaccassa puthujjanassapi hi ayaṃ nayo labbhati. Tathā hi ekacco bhikkhu chātakabhayādīsu ganthadharesu ekasmiṃ ṭhāne vasituṃ asakkontesu sayaṃ bhikkhācārena akilamamāno atimadhuraṃ buddhavacanaṃ mā nassatu, tantiṃ dhāressāmi, vaṃsaṃ ṭhapessāmi, paveṇiṃ pālessāmīti pariyāpuṇāti, tasmā tassapi pariyatti bhaṇḍāgārikapariyatti nāma kasmā na hotīti? Vuccate – evaṃ santepi puthujjanassa pariyatti bhaṇḍāgārikapariyatti nāma na hoti. Kiñcāpi hi puthujjano ‘‘paveṇiṃ pālessāmī’’ti ajjhāsayena pariyāpuṇāti, attano pana bhavakantārato anittiṇṇattā tassa pariyatti nissaraṇapariyatti nāma hoti, tasmā puthujjanassa pariyatti alagaddūpamā vā hoti nissaraṇatthā vā, sattannaṃ sekkhānaṃ nissaraṇatthāva, khīṇāsavānaṃ bhaṇḍāgārikapariyattiyevāti veditabbaṃ. Khīṇāsavo <pageBreak edition="M" number="1.0086" />ca bhaṇḍāgārikasadisattā bhaṇḍāgārikoti vuccati. Yathā hi bhaṇḍāgāriko alaṅkārabhaṇḍaṃ paṭisāmetvā pasādhanakāle tadupiyaṃ alaṅkārabhaṇḍaṃ rañño upanāmetvā alaṅkaroti, evaṃ khīṇāsavopi dhammaratanabhaṇḍaṃ sampaṭicchitvā mokkhādhigamassa bhabbarūpe sahetuke satte passitvā tadanurūpaṃ dhammadesanaṃ vaḍḍhetvā maggaṅgabojjhaṅgādisaṅkhātena lokuttarena alaṅkārena alaṅkarotīti bhaṇḍāgārikoti vuccati.</paragraph>
<paragraph line="292">Evaṃ tisso pariyattiyo vibhajitvā idāni tīsupi piṭakesu yathārahaṃ sampattivipattiyo vitthāretvā dassento āha <bold>‘‘vinaye panā’’</bold>tiādi. <bold>Sīlasampattiṃ nissāya tisso vijjā pāpuṇātī</bold>tiādīsu <pageBreak edition="V" number="1.0076" />yasmā sīlaṃ visujjhamānaṃ satisampajaññabalena kammassakataññāṇabalena ca saṃkilesamalato visujjhati, pāripūriñca gacchati, tasmā sīlasampadā sijjhamānā upanissayasampattibhāvena satibalaṃ ñāṇabalañca paccupaṭṭhapetīti tassā vijjattayūpanissayatā veditabbā sabhāgahetusampadānato. Satibalena hi pubbenivāsavijjāsiddhi, sampajaññena sabbakiccesu sudiṭṭhakāritāparicayena cutūpapātañāṇānubaddhāya dutiyavijjāya siddhi, vītikkamābhāvena saṃkilesappahānasabbhāvato vivaṭṭūpanissayatāvasena ajjhāsayasuddhiyā tatiyavijjāsiddhi. Puretarasiddhānaṃ samādhipaññānaṃ pāripūriṃ vinā sīlassa āsavakkhayañāṇūpanissayatā sukkhavipassakakhīṇāsavehi dīpetabbā. ‘‘Samāhito yathābhūtaṃ pajānātī’’ti (saṃ. ni. 4.99; 3.5; netti. 40; mi. pa. 2.1.14) vacanato samādhisampadā chaḷabhiññatāya upanissayo. ‘‘Yogā ve jāyati bhūrī’’ti (dha. pa. 282) vacanato pubbayogena garuvāsadesabhāsākosallauggahaṇaparipucchādīhi ca paribhāvitā paññāsampatti paṭisambhidāppabhedassa upanissayo. Ettha ca ‘‘sīlasampattiṃ nissāyā’’ti vuttattā yassa samādhivijambhanabhūtā anavasesā cha abhiññā na ijjhanti, tassa ukkaṭṭhaparicchedavasena na samādhisampadā atthīti satipi vijjānaṃ abhiññekadesabhāve sīlasampattisamudāgatā eva tisso vijjā gahitā. Yathā hi paññāsampattisamudāgatā catasso paṭisambhidā upanissayasampannassa maggeneva ijjhanti maggakkhaṇe eva tāsaṃ paṭilabhitabbato. Evaṃ sīlasampattisamudāgatā tisso vijjā samādhisampattisamudāgatā ca cha abhiññā upanissayasampannassa <pageBreak edition="M" number="1.0087" />maggeneva ijjhantīti maggādhigameneva tāsaṃ adhigamo veditabbo. Paccekabuddhānaṃ sammāsambuddhānañca paccekabodhisammāsambodhidhammasamadhigamasadisā hi imesaṃ ariyānaṃ ime visesādhigamāti.</paragraph>
<paragraph line="293"><bold>Tāsaṃyeva ca tattha pabhedavacanato</bold>ti ettha <bold>tāsaṃyevā</bold>ti avadhāraṇaṃ pāpuṇitabbānaṃ chaḷabhiññācatupaṭisambhidānaṃ vinaye pabhedavacanābhāvaṃ sandhāya vuttaṃ. Verañjakaṇḍe hi tisso vijjāva vibhattāti. Dutiye <bold>tāsaṃyevā</bold>ti avadhāraṇaṃ catasso paṭisambhidā apekkhitvā kataṃ, na tisso vijjā. Tā hi chasu abhiññāsu antogadhattā sutte vibhattāyevāti. <bold>Tāsañcā</bold>ti ettha <bold>ca</bold>-saddena sesānampi tattha atthibhāvaṃ dīpeti. Abhidhammapiṭake hi tisso vijjā cha abhiññā catasso ca paṭisambhidā vuttāyeva. Paṭisambhidānaṃ pana aññattha pabhedavacanābhāvaṃ tattheva ca sammā vibhattabhāvaṃ dīpetukāmo heṭṭhā vuttanayena avadhāraṇaṃ akatvā <bold>‘‘tatthevā’’</bold>ti parivattetvā avadhāraṇaṃ ṭhapesi.</paragraph>
<paragraph line="294">Idāni <pageBreak edition="V" number="1.0077" />‘‘vinaye duppaṭipanno ‘mudukānaṃ attharaṇādīnaṃ samphasso viya itthisamphassopi vaṭṭatī’ti methunavītikkame dosaṃ adisvā sīlavipattiṃ pāpuṇātī’’ti dassento āha <bold>‘‘vinaye pana duppaṭipanno’’</bold>tiādi. Tattha sukho samphasso etesanti <bold>sukhasamphassāni,</bold>attharaṇapāvuraṇādīni. <bold>Upādinnaphasso</bold>itthiphasso, methunadhammoti vuttaṃ hoti. <bold>Vuttampi heta</bold>nti ariṭṭhena bhikkhunā vuttaṃ. So hi bahussuto dhammakathiko kammakilesavipākaupavādaāṇāvītikkamavasena pañcavidhesu antarāyikesu sesantarāyike jānāti, vinaye pana akovidattā paṇṇattivītikkamantarāyike na jānāti, tasmā rahogato evaṃ cintesi ‘‘ime agārikā pañca kāmaguṇe paribhuñjantā sotāpannāpi sakadāgāminopi anāgāminopi honti. Bhikkhūpi manāpikāni cakkhuviññeyyāni rūpāni passanti…pe… kāyaviññeyye phoṭṭhabbe phusanti, mudukāni attharaṇapāvuraṇādīni paribhuñjanti, etaṃ sabbaṃ vaṭṭati, kasmā itthīnaṃyeva rūpasaddagandharasaphoṭṭhabbā na vaṭṭanti, etepi vaṭṭantī’’ti anavajjena paccayaparibhuñjanarasena sāvajjakāmaguṇaparibhogarasaṃ saṃsanditvā sacchandarāgaparibhogañca nicchandarāgaparibhogañca ekaṃ katvā thūlavākehi saddhiṃ atisukhumasuttaṃ ghaṭento viya sāsapena saddhiṃ sineruno sadisataṃ upasaṃharanto <pageBreak edition="M" number="1.0088" />viya pāpakaṃ diṭṭhigataṃ uppādetvā ‘‘kiṃ bhagavatā mahāsamuddaṃ bandhantena viya mahatā ussāhena paṭhamapārājikaṃ paññattaṃ, natthi ettha doso’’ti sabbaññutaññāṇena saddhiṃ paṭivirujjhanto vesārajjañāṇaṃ paṭibāhanto ariyamagge khāṇukaṇṭakādīni pakkhipanto ‘‘methunadhamme doso natthī’’ti jinassa āṇācakke pahāramadāsi. Tenāha <bold>‘‘tathāhaṃ bhagavatā dhammaṃ desitaṃ ājānāmī’’</bold>tiādi.</paragraph>
<paragraph line="295">Tattha <bold>antarāyikā</bold>ti taṃtaṃsampattiyā vibandhanavasena sattasantānassa antare vemajjhe eti āgacchatīti antarāyo, diṭṭhadhammikādianattho. Anatikkamanaṭṭhena tasmiṃ antarāye niyuttā, antarāyaṃ vā phalaṃ arahanti, antarāyassa vā karaṇasīlāti antarāyikā, saggamokkhānaṃ antarāyakarāti vuttaṃ hoti. Te ca kammakilesavipākaupavādaāṇāvītikkamavasena pañcavidhā. Tesaṃ vitthārakathā parato <bold>ariṭṭhasikkhāpade</bold>(pāci. 417) āvi bhavissati. Ayaṃ panettha padatthasambandho – ye ime dhammā antarāyikā antarāyakarāti bhagavatā vuttā desitā ceva paññattā ca, te dhamme paṭisevato paṭisevantassa yathā yena pakārena te dhammā antarāyāya saggamokkhānaṃ antarāyakaraṇatthaṃ nālaṃ samatthā na honti, tathā tena pakārenāhaṃ bhagavatā desitaṃ dhammaṃ ājānāmīti. <bold>Tato dussīlabhāvaṃ pāpuṇātī</bold>ti tato anavajjasaññībhāvahetuto vītikkamitvā dussīlabhāvaṃ pāpuṇāti.</paragraph>
<unindented line="296"><bold>Cattārome</bold><pageBreak edition="V" number="1.0078" />, <bold>bhikkhave</bold>tiādinā –</unindented>
<indent line="297">‘‘Cattārome, bhikkhave, puggalā santo saṃvijjamānā lokasmiṃ. Katame cattāro, attahitāya paṭipanno hoti, no parahitāya, parahitāya paṭipanno hoti, no attahitāya, neva attahitāya paṭipanno hoti no parahitāya, attahitāya ceva paṭipanno hoti parahitāya cā’’ti (a. ni. 4.96; pu. pa. mātikā, catukkauddesa 24) –</indent>
<unindented line="298">Ādinā puggaladesanāpaṭisaṃyuttasuttantapāḷiṃ nidasseti. <bold>Adhippāyaṃ ajānanto</bold>ti ‘‘ayaṃ puggaladesanā vohāravasena, na paramatthato’’ti evaṃ bhagavato adhippāyaṃ ajānanto. Buddhassa hi bhagavato duvidhā desanā <pageBreak edition="M" number="1.0089" />sammutidesanā paramatthadesanā cāti. Tattha ‘‘puggalo satto itthī puriso khattiyo brāhmaṇo devo māro’’ti evarūpā <bold>sammutidesanā</bold>. ‘‘Aniccaṃ dukkhaṃ anattā khandhā dhātuyo āyatanāni satipaṭṭhānā’’ti evarūpā <bold>paramatthadesanā</bold>. Tattha bhagavā ye sammutivasena desanaṃ sutvā atthaṃ paṭivijjhitvā mohaṃ pahāya visesamadhigantuṃ samatthā, tesaṃ sammutidesanaṃ deseti. Ye pana paramatthavasena desanaṃ sutvā atthaṃ paṭivijjhitvā mohaṃ pahāya visesamadhigantuṃ samatthā, tesaṃ paramatthadesanaṃ deseti.</unindented>
<paragraph line="299">Tatrāyaṃ upamā – yathā hi desabhāsākusalo tiṇṇaṃ vedānaṃ atthasaṃvaṇṇako ācariyo ye damiḷabhāsāya vutte atthaṃ jānanti, tesaṃ damiḷabhāsāya ācikkhati, ye andhakabhāsādīsu aññatarāya, tesaṃ tāya bhāsāya, evaṃ te māṇavā chekaṃ byattaṃ ācariyamāgamma khippameva sippaṃ uggaṇhanti. Tattha ācariyo viya buddho bhagavā, tayo vedā viya kathetabbabhāve ṭhitāni tīṇi piṭakāni, desabhāsāya kosallamiva sammutiparamatthakosallaṃ, nānādesabhāsāmāṇavakā viya sammutiparamatthavasena paṭivijjhanasamatthā veneyyasattā, ācariyassa damiḷabhāsādiācikkhanaṃ viya bhagavato sammutiparamatthavasenapi desanā veditabbā. Āha cettha –</paragraph>
<gatha1 line="300">‘‘Duve saccāni akkhāsi, sambuddho vadataṃ varo;</gatha1>
<gathalast line="301">Sammutiṃ paramatthañca, tatiyaṃ nūpalabbhati.</gathalast>
<gatha1 line="302">‘‘Saṅketavacanaṃ <pageBreak edition="V" number="1.0079" />saccaṃ, lokasammutikāraṇā;</gatha1>
<gathalast line="303">Paramatthavacanaṃ saccaṃ, dhammānaṃ bhūtakāraṇā.</gathalast>
<gatha1 line="304">‘‘Tasmā vohārakusalassa, lokanāthassa satthuno;</gatha1>
<gathalast line="305">Sammutiṃ voharantassa, musāvādo na jāyatī’’ti. (ma. ni. aṭṭha. 1.57; a. ni. aṭṭha. 1.1.170);</gathalast>
<paragraph line="306">Apica aṭṭhahi kāraṇehi bhagavā puggalakathaṃ katheti – hirottappadīpanatthaṃ kammassakatādīpanatthaṃ paccattapurisakāradīpanatthaṃ ānantariyadīpanatthaṃ brahmavihāradīpanatthaṃ pubbenivāsadīpanatthaṃ dakkhiṇāvisuddhidīpanatthaṃ lokasammutiyā appahānatthañcāti. ‘‘Khandhā dhātuyo āyatanāni hiriyanti ottappantī’’ti vutte mahājano na jānāti, sammohamāpajjati, paṭisattu hoti <pageBreak edition="M" number="1.0090" />‘‘kimidaṃ khandhā dhātuyo āyatanāni hiriyanti ottappanti nāmā’’ti. ‘‘Itthī hiriyati ottappati, puriso khattiyo brāhmaṇo devo māro’’ti vutte mahājano jānāti, na sammohamāpajjati, na paṭisattu hoti, tasmā bhagavā <bold>hirottappadīpanatthaṃ</bold>puggalakathaṃ katheti. ‘‘Khandhā kammassakā dhātuyo āyatanānī’’ti vuttepi eseva nayo. Tasmā bhagavā <bold>kammassakatādīpanatthaṃ</bold>puggalakathaṃ katheti. ‘‘Veḷuvanādayo mahāvihārā khandhehi kārāpitā, dhātūhi āyatanehī’’ti vuttepi eseva nayo. Tasmā bhagavā <bold>paccattapurisakāradīpanatthaṃ</bold>puggalakathaṃ katheti. ‘‘Khandhā mātaraṃ jīvitā voropenti, pitaraṃ arahantaṃ, ruhiruppādakammaṃ saṅghabhedaṃ karonti, dhātuyo āyatanānī’’ti vuttepi eseva nayo. Tasmā bhagavā <bold>ānantariyadīpanatthaṃ</bold>puggalakathaṃ katheti.</paragraph>
<paragraph line="307">‘‘Khandhā mettāyanti, dhātuyo āyatanānī’’ti vuttepi eseva nayo. Tasmā bhagavā <bold>brahmavihāradīpanatthaṃ</bold>puggalakathaṃ katheti. ‘‘Khandhā pubbenivāsaṃ anussaranti, dhātuyo āyatanānī’’ti vuttepi eseva nayo. Tasmā bhagavā <bold>pubbenivāsadīpanatthaṃ</bold>puggalakathaṃ katheti. ‘‘Khandhā dānaṃ paṭiggaṇhanti, dhātuyo āyatanānī’’ti vuttepi mahājano na jānāti, sammohamāpajjati, paṭisattu hoti ‘‘kimidaṃ khandhā dhātuyo āyatanāni paṭiggaṇhanti nāmā’’ti. ‘‘Puggalā paṭiggaṇhanti sīlavanto kalyāṇadhammā’’ti vutte pana jānāti, na sammohamāpajjati, na paṭisattu hoti. Tasmā bhagavā <bold>dakkhiṇāvisuddhidīpanatthaṃ</bold>puggalakathaṃ katheti. Lokasammutiñca buddhā bhagavanto na vijahanti, lokasamaññāya lokaniruttiyā lokābhilāpe ṭhitāyeva dhammaṃ desenti. Tasmā bhagavā <bold>lokasammutiyā appahānatthampi</bold>puggalakathaṃ katheti <pageBreak edition="V" number="1.0080" />, tasmā iminā ca adhippāyena bhagavato puggaladesanā, na paramatthadesanāti evaṃ adhippāyaṃ ajānantoti vuttaṃ hoti.</paragraph>
<paragraph line="308"><bold>Duggahitaṃ gaṇhātī</bold>ti ‘‘tathāhaṃ bhagavatā dhammaṃ desitaṃ ājānāmi, yathā tadevidaṃ viññāṇaṃ sandhāvati saṃsarati, anañña’’ntiādinā duggahitaṃ katvā gaṇhāti, viparītaṃ gaṇhātīti vuttaṃ hoti. <bold>Duggahita</bold>nti hi bhāvanapuṃsakaniddeso. <bold>Yaṃ sandhāyā</bold>ti yaṃ duggahitagāhaṃ sandhāya. Attanā duggahitena dhammenāti pāṭhaseso veditabbo. Atha vā duggahaṇaṃ duggahitaṃ. <bold>Attanā</bold>ti ca sāmiatthe karaṇavacanaṃ, tasmā attano duggahaṇena <pageBreak edition="M" number="1.0091" />viparītagāhenāti vuttaṃ hoti. <bold>Amhe ceva abbhācikkhatī</bold>ti amhākañca abbhācikkhanaṃ karoti. <bold>Attānañca khanatī</bold>ti attano kusalamūlāni khananto attānaṃ khanati nāma.</paragraph>
<paragraph line="309"><bold>Dhammacinta</bold>nti dhammasabhāvavijānanaṃ. <bold>Atidhāvanto</bold>ti ṭhātabbamariyādāyaṃ aṭṭhatvā ‘‘cittuppādamattena dānaṃ hoti, sayameva cittaṃ attano ārammaṇaṃ hoti, sabbaṃ cittaṃ asabhāvadhammārammaṇa’’nti evamādinā atidhāvanto atikkamitvā pavattamāno. <bold>Cattārī</bold>ti buddhavisayaiddhivisayakammavipākalokavisayasaṅkhātāni cattāri. Vuttañhetaṃ –</paragraph>
<indent line="310">‘‘Cattārimāni, bhikkhave, acinteyyāni na cintetabbāni, yāni cintento ummādassa vighātassa bhāgī assa. Katamāni cattāri? Buddhānaṃ bhikkhave buddhavisayo acinteyyo na cintetabbo, yaṃ cintento ummādassa vighātassa bhāgī assa. Jhāyissa, bhikkhave, jhānavisayo acinteyyo na cintetabbo…pe… kammavipāko, bhikkhave, acinteyyo na cintetabbo…pe… lokacintā bhikkhave acinteyyā na cintetabbā…pe… imāni, bhikkhave, cattāri acinteyyāni na cintetabbāni, yāni cintento ummādassa vighātassa bhāgī assā’’ti (a. ni. 4.77).</indent>
<paragraph line="311">Tattha ‘‘acinteyyānī’’ti tesaṃ sabhāvanidassanaṃ. ‘‘Na cintetabbānī’’ti tattha kattabbatānidassanaṃ. Tattha <bold>acinteyyānī</bold>ti cintetumasakkuṇeyyāni, cintetuṃ araharūpāni na hontīti attho. Acinteyyattā eva na cintetabbāni, kāmaṃ acinteyyānipi cha asādhāraṇādīni anussarantassa kusaluppattihetubhāvato tāni cintetabbāni, imāni pana evaṃ na <pageBreak edition="V" number="1.0081" />hontīti aphalabhāvato na cintetabbānīti adhippāyo. Tenevāha <bold>‘‘yāni cintento ummādassa vighātassa bhāgī assā’’</bold>ti. <bold>Tesa</bold>nti tesaṃ piṭakānaṃ.</paragraph>
<paragraph line="312"><bold>Eta</bold>nti etaṃ buddhavacanaṃ. <bold>Tivaggasaṅgahānī</bold>ti sīlakkhandhavaggamahāvaggapāthikavaggasaṅkhātehi tīhi vaggehi saṅgaho etesanti tivaggasaṅgahāni. <bold>Catuttiṃseva suttantā</bold>ti gāthāya evamatthayojanā veditabbā – yassa <pageBreak edition="M" number="1.0092" />nikāyassa suttagaṇanāto catuttiṃseva ca suttantā vaggasaṅgahavasena tayo vaggā assa saṅgahassāti tivaggo saṅgaho. Esa paṭhamo nikāyo dīghanikāyoti <bold>anulomiko</bold>apaccanīko, atthānulomanato anvatthanāmoti vuttaṃ hoti.</paragraph>
<paragraph line="313">Atthānulomanato anulomiko, anulomikattaṃyeva vibhāvetuṃ <bold>‘‘kasmā panā’’</bold>tiādimāha. <bold>Ekanikāyampī</bold>ti ekasamūhampi. <bold>Evaṃ citta</bold>nti evaṃ vicittaṃ. <bold>Yathayida</bold>nti yathā ime. Poṇikā cikkhallikā ca khattiyā, tesaṃ nivāso <bold>poṇikanikāyo cikkhallikanikāyo</bold>ti vuccati. <bold>Evamādīni cettha sādhakāni sāsanato ca lokato cā</bold>ti evamādīni udāharaṇāni ettha nikāyasaddassa samūhanivāsānaṃ vācakabhāve sāsanato ca vohārato ca sādhakāni pamāṇānīti attho. Ettha paṭhamamudāharaṇaṃ sāsanato sādhakavacanaṃ, dutiyaṃ lokatoti veditabbaṃ.</paragraph>
<paragraph line="314"><bold>Pañcadasavaggasaṅgahānī</bold>ti mūlapariyāyavaggādīhi pañcadasahi vaggehi saṅgaho etesanti pañcadasavaggasaṅgahāni. <bold>Diyaḍḍhasataṃ dve ca suttānī</bold>ti aḍḍhena dutiyaṃ diyaḍḍhaṃ, ekaṃ sataṃ dve paññāsasuttāni cāti attho. <bold>Yatthā</bold>ti yasmiṃ nikāye. <bold>Pañcadasavaggapariggaho</bold>ti pañcadasahi vaggehi pariggahito saṅgahitoti attho.</paragraph>
<paragraph line="315"><bold>Suttantānaṃ sahassāni sattasuttasatāni cā</bold>ti pāṭhe suttantānaṃ satta sahassāni satta satāni cāti yojetabbaṃ. Katthaci pana ‘‘satta suttasahassāni satta suttasatāni cā’’tipi pāṭho. <bold>Saṃyuttasaṅgaho</bold>ti saṃyuttanikāyassa saṅgaho.</paragraph>
<paragraph line="316"><bold>Pubbe nidassitā</bold>ti suttantapiṭakaniddese nidassitā. Vuttameva pakārantarena saṅkhipitvā dassetuṃ <bold>‘‘ṭhapetvā cattāro nikāye avasesaṃ buddhavacana’’</bold>nti vuttaṃ. <bold>Sakalaṃ vinayapiṭaka</bold>ntiādinā niddiṭṭhameva hi iminā pakārantarena saṅkhipitvā vuttaṃ. Tenevāha <bold>‘‘ṭhapetvā caturopete’’</bold>tiādi. <bold>Tadañña</bold>nti tehi catūhi nikāyehi aññaṃ avasesanti attho.</paragraph>
<paragraph line="317"><bold>Sabbameva</bold><pageBreak edition="V" number="1.0008" />2 <bold>hida</bold>nti sabbameva idaṃ buddhavacanaṃ. <bold>Navappabheda</bold>nti ettha kathaṃ panetaṃ navappabhedaṃ hoti. Tathā hi navahi aṅgehi vavatthitehi aññamaññasaṅkararahitehi bhavitabbaṃ, tathā ca sati asuttasabhāvāneva geyyaṅgādīni <pageBreak edition="M" number="1.0093" />siyuṃ, atha suttasabhāvāneva geyyaṅgādīni, evaṃ sati suttanti visuṃ suttaṅgameva na siyā, evaṃ sante aṭṭhaṅgaṃ sāsananti āpajjati. Apica ‘‘sagāthakaṃ suttaṃ geyyaṃ, niggāthakaṃ suttaṃ veyyākaraṇa’’nti aṭṭhakathāyaṃ vuttaṃ. Suttañca nāma sagāthakaṃ vā siyā niggāthakaṃ vāti aṅgadvayeneva tadubhayaṃ saṅgahitanti tadubhayavinimuttañca suttaṃ udānādivisesasaññārahitaṃ natthi, yaṃ suttaṅgaṃ siyā, athāpi kathañci visuṃ suttaṅgaṃ siyā, maṅgalasuttādīnaṃ suttaṅgasaṅgaho vā na siyā gāthābhāvato dhammapadādīnaṃ viya, geyyaṅgasaṅgaho vā siyā sagāthakattā sagāthakavaggassa viya, tathā ubhatovibhaṅgādīsu sagāthakappadesānanti? Vuccate –</paragraph>
<gatha1 line="318">Suttanti sāmaññavidhi, visesavidhayo pare;</gatha1>
<gathalast line="319">Sanimittā niruḷhattā, sahatāññena nāññato.</gathalast>
<gatha1 line="320">Yathāvuttassa dosassa, natthi etthāvagāhaṇaṃ;</gatha1>
<gathalast line="321">Tasmā asaṅkaraṃyeva, navaṅgaṃ satthusāsanaṃ.</gathalast>
<paragraph line="322">Sabbassapi hi buddhavacanassa suttanti ayaṃ <bold>sāmaññavidhi</bold>. Tathā hi ‘‘ettakaṃ tassa bhagavato suttāgataṃ suttapariyāpannaṃ, sāvatthiyā suttavibhaṅge, sakavāde pañca suttasatānī’’tiādivacanato vinayābhidhammapariyattivisesesupi suttavohāro dissati. Teneva ca āyasmā mahākaccāno nettiyaṃ (netti. saṅgahavāra) āha – ‘‘navavidhasuttantapariyeṭṭhī’’ti. Tattha hi suttādivasena navaṅgassa sāsanassa pariyeṭṭhi pariyesanā atthavicāraṇā ‘‘navavidhasuttantapariyeṭṭhī’’ti vuttā. Tadekadesesu pana geyyādayo <bold>visesavidhayo</bold>tena tena nimittena patiṭṭhitā. Tathā hi geyyassa sagāthakattaṃ tabbhāvanimittaṃ. Lokepi hi sasilokaṃ sagāthakaṃ vā cuṇṇiyaganthaṃ ‘‘geyya’’nti vadanti. Gāthāvirahe pana sati pucchaṃ katvā visajjanabhāvo veyyākaraṇassa tabbhāvanimittaṃ. Pucchāvisajjanañhi ‘‘byākaraṇa’’nti vuccati. Byākaraṇameva veyyākaraṇaṃ. Evaṃ sante sagāthakādīnampi pucchaṃ katvā visajjanavasena pavattānaṃ veyyākaraṇabhāvo āpajjatīti? Nāpajjati. Geyyādisaññānaṃ anokāsabhāvato saokāsato anokāsavidhi balavāti ‘‘gāthāvirahe satī’’ti visesitattā ca. Tathā hi <pageBreak edition="M" number="1.0094" />dhammapadādīsu kevalaṃ gāthābandhesu sagāthakattepi somanassañāṇamayikagāthāyuttesu ‘‘vuttañheta’’ntiādivacanasambandhesu <pageBreak edition="V" number="1.0083" />abbhutadhammapaṭisaṃyuttesu ca suttavisesesu yathākkamaṃ gāthāudānaitivuttakaabbhutadhammasaññā patiṭṭhitā. Ettha hi satipi saññantaranimittayoge anokāsasaññānaṃ balavabhāveneva gāthādisaññā patiṭṭhitā, tathā satipi gāthābandhabhāve bhagavato atītāsu jātīsu cariyānubhāvappakāsakesu jātakasaññā patiṭṭhitā, satipi pañhāvisajjanabhāve sagāthakatte ca kesuci suttantesu vedassa labhāpanato vedallasaññā patiṭṭhitāti evaṃ tena tena sagāthakattādinā nimittena tesu tesu suttavisesesu geyyādisaññā patiṭṭhitāti visesavidhayo suttaṅgato pare geyyādayo. Yaṃ panettha geyyaṅgādinimittarahitaṃ, taṃ suttaṅgaṃ visesasaññāparihārena sāmaññasaññāya pavattanato.</paragraph>
<paragraph line="323">Nanu ca evaṃ santepi sagāthakaṃ suttaṃ geyyaṃ, niggāthakaṃ suttaṃ veyyākaraṇanti suttaṅgaṃ na sambhavatīti codanā tadavatthā evāti? Na tadavatthā. Sodhitattā. Sodhitañhi pubbe gāthāvirahe sati pucchāvisajjanabhāvo veyyākaraṇassa tabbhāvanimittanti. Yañca vuttaṃ ‘‘gāthābhāvato maṅgalasuttādīnaṃ suttaṅgasaṅgaho na siyā’’ti, taṃ na, niruḷhattāti. Niruḷho hi maṅgalasuttādīnaṃ suttabhāvo. Na hi tāni dhammapadabuddhavaṃsādayo viya gāthābhāvena paññātāni, atha kho suttabhāveneva. Teneva hi aṭṭhakathāyaṃ suttanāmakanti nāmaggahaṇaṃ kataṃ. Yaṃ pana vuttaṃ ‘‘sagāthakattā geyyaṅgasaṅgaho siyā’’ti, tampi natthi. Yasmā sahatāññena. Sahabhāvo hi nāma atthato aññena hoti, saha gāthāhīti ca sagāthakaṃ. Na ca maṅgalasuttādīsu gāthāvinimutto koci suttappadeso atthi, yo ‘‘saha gāthāhī’’ti vucceyya. Nanu ca gāthāsamudāyo gāthāhi añño hoti, tathā ca tassa vasena saha gāthāhīti sagāthakanti sakkā vattunti? Taṃ na. Na hi avayavavinimutto samudāyo nāma koci atthi. Yampi vuttaṃ ‘‘ubhatovibhaṅgādīsu sagāthakappadesānaṃ geyyaṅgasaṅgaho siyā’’ti, tampi na aññato. Aññāyeva hi tā gāthā jātakādipariyāpannattā. Atho na tāhi ubhatovibhaṅgādīnaṃ geyyaṅgabhāvoti evaṃ suttādīnaṃ aṅgānaṃ aññamaññasaṅkarābhāvo veditabbo.</paragraph>
<paragraph line="324">Idāni <pageBreak edition="M" number="1.0095" />suttādīni navaṅgāni vibhajitvā dassento āha <bold>‘‘tattha ubhatovibhaṅganiddesakhandhakaparivārā’’</bold>tiādi. Tattha <bold>niddeso</bold>nāma suttanipāte –</paragraph>
<gatha1 line="325">‘‘Kāmaṃ kāmayamānassa, tassa cetaṃ samijjhati;</gatha1>
<gathalast line="326">Addhā pītimano hoti, laddhā macco yadicchatī’’ti. (su. ni. 772) –</gathalast>
<unindented line="327">Ādinā <pageBreak edition="V" number="1.0084" />āgatassa aṭṭhakavaggassa,</unindented>
<gatha1 line="328">‘‘Kenassu nivuto loko, (iccāyasmā ajito;)</gatha1>
<gatha2 line="329">Kenassu nappakāsati;</gatha2>
<gatha3 line="330">Kissābhilepanaṃ brūsi,</gatha3>
<gathalast line="331">Kiṃsu tassa mahabbhaya’’nti. (su. ni. 1038) –</gathalast>
<unindented line="332">Ādinā āgatassa pārāyanavaggassa,</unindented>
<gatha1 line="333">‘‘Sabbesu bhūtesu nidhāya daṇḍaṃ,</gatha1>
<gatha2 line="334">Aviheṭhayaṃ aññatarampi tesaṃ;</gatha2>
<gatha1 line="335">Na puttamiccheyya kuto sahāyaṃ,</gatha1>
<gathalast line="336">Eko care khaggavisāṇakappo’’ti. (su. ni. 35) –</gathalast>
<unindented line="337">Ādinā āgatassa khaggavisāṇasuttassa ca tadatthavibhāgavasena satthukappena āyasmatā dhammasenāpati<bold>sāriputtattherena</bold>kato niddeso mahāniddeso cūḷaniddesoti ca vuccati. Evamidha niddesassa suttaṅgasaṅgaho <bold>bhadantabuddhaghosācariyena</bold>dassitoti veditabbo. Aññatthāpi ca dīghanikāyaṭṭhakathādīsu sabbattha ubhatovibhaṅganiddesakhandhakaparivārāti niddesassa suttaṅgasaṅgaho eva dassito. <bold>Ācariyadhammapālattherena</bold>pi nettipakaraṇaṭṭhakathāyaṃ evametassa suttaṅgasaṅgahova kathito. Keci pana niddesassa gāthāveyyākaraṇaṅgesu dvīsu saṅgahaṃ vadanti. Vuttañhetaṃ niddesaaṭṭhakathāyaṃ <bold>upasenattherena</bold>–</unindented>
<indent line="338">‘‘Tadetaṃ vinayapiṭakaṃ suttantapiṭakaṃ abhidhammapiṭakanti tīsu piṭakesu suttantapiṭakapariyāpannaṃ, dīghanikāyo majjhimanikāyo saṃyuttanikāyo aṅguttaranikāyo khuddakanikāyoti pañcasu mahānikāyesu khuddakamahānikāye pariyāpannaṃ, suttaṃ geyyaṃ veyyākaraṇaṃ <pageBreak edition="M" number="1.0096" />gāthā udānaṃ itivuttakaṃ jātakaṃ abbhutadhammaṃ vedallanti navasu satthusāsanaṅgesu yathāsambhavaṃ gāthāveyyākaraṇaṅgadvayasaṅgahita’’nti (mahāni. aṭṭha. ganthārambhakathā).</indent>
<paragraph line="339">Ettha tāva katthaci pucchāvisajjanasabhāvato niddesekadesassa veyyākaraṇaṅgasaṅgaho yujjatu nāma <pageBreak edition="V" number="1.0085" />, gāthaṅgasaṅgaho pana kathaṃ yujjeyyāti idamettha vīmaṃsitabbaṃ. Dhammapadādīnaṃ viya hi kevalaṃ gāthābandhabhāvo gāthaṅgassa tabbhāvanimittaṃ. Dhammapadādīsu hi kevalaṃ gāthābandhesu gāthāsamaññā patiṭṭhitā, niddese ca na koci kevalo gāthābandhappadeso upalabbhati. Sammāsambuddhena bhāsitānaṃyeva hi aṭṭhakavaggādisaṅgahitānaṃ gāthānaṃ niddesamattaṃ dhammasenāpatinā kataṃ. Atthavibhajanatthaṃ ānītāpi hi tā aṭṭhakavaggādisaṅgahitā niddisitabbā mūlagāthāyo suttanipātapariyāpannattā aññāyevāti na niddesasaṅkhyaṃ gacchanti ubhatovibhaṅgādīsu āgatabhāvepi taṃ vohāraṃ alabhamānā jātakādigāthāpariyāpannā gāthāyo viya, tasmā kāraṇantaramettha gavesitabbaṃ, yuttataraṃ vā gahetabbaṃ.</paragraph>
<paragraph line="340"><bold>Nālakasuttatuvaṭṭakasuttānī</bold>ti ettha <bold>nālakasuttaṃ</bold>nāma padumuttarassa bhagavato sāvakaṃ moneyyapaṭipadaṃ paṭipannaṃ disvā tadatthaṃ abhikaṅkhamānena tato pabhuti kappasatasahassaṃ pāramiyo pūretvā āgatena asitassa isino bhāgineyyena nālakattherena dhammacakkappavattitadivasato sattame divase ‘‘aññātameta’’ntiādīhi dvīhi gāthāhi moneyyapaṭipadaṃ puṭṭhena bhagavatā ‘‘moneyyaṃ te upaññissa’’ntiādinā (su. ni. 706) nālakattherassa bhāsitaṃ moneyyapaṭipadāparidīpakaṃ suttaṃ. <bold>Tuvaṭṭakasuttaṃ</bold>pana mahāsamayasuttantadesanāya sannipatitesu devesu ‘‘kā nu kho arahattappattiyā paṭipattī’’ti uppannacittānaṃ ekaccānaṃ devatānaṃ tamatthaṃ pakāsetuṃ ‘‘pucchāmi taṃ ādiccabandhū’’tiādinā (su. ni. 921; mahāni. 150 ) nimmitabuddhena attānaṃ pucchāpetvā ‘‘mūlaṃ papañcasaṅkhāyā’’tiādinā (su. ni. 922) bhāsitaṃ suttaṃ. Evamidhasuttanipāte āgatānaṃ maṅgalasuttādīnaṃ suttaṅgasaṅgaho dassito, tattheva āgatānaṃ asuttanāmikānaṃ suddhikagāthānaṃ gāthaṅgasaṅgahañca dassayissati, evaṃ sati suttanipātaṭṭhakathārambhe –</paragraph>
<gatha1 line="341">‘‘Gāthāsatasamākiṇṇo <pageBreak edition="M" number="1.0097" />, geyyabyākaraṇaṅkito;</gatha1>
<gathalast line="342">Kasmā suttanipātoti, saṅkhamesa gatoti ce’’ti. (su. ni. aṭṭha. 1.ganthārambhakathā) –</gathalast>
<unindented line="343">Sakalassapi suttanipātassa geyyaveyyākaraṇaṅgasaṅgaho kasmā coditoti? Nāyaṃ virodho. Kevalañhi tattha codakena sagāthakattaṃ katthaci pucchāvisajjanamattañca gahetvā codanāmattaṃ katanti gahetabbaṃ. Aññathā suttanipāte niggāthakassa suttasseva abhāvato veyyākaraṇaṅgasaṅgaho na codetabbo siyāti. Sagāthāvaggo geyyanti yojetabbaṃ. ‘‘Aṭṭhahi aṅgehi asaṅgahitaṃ nāma paṭisambhidādī’’ti <pageBreak edition="V" number="1.0086" />tīsupi <bold>gaṇṭhipadesu</bold>vuttaṃ. Keci pana paṭisambhidāmaggassa geyyaveyyākaraṇaṅgadvayasaṅgahaṃ vadanti. Vuttañhetaṃ <bold>paṭisambhidāmaggaṭṭhakathāyaṃ</bold>(paṭi. ma. aṭṭha. 1.ganthārambhakathā) ‘‘navasu satthusāsanaṅgesu yathāsambhavaṃ geyyaveyyākaraṇaṅgadvayasaṅgahita’’nti.</unindented>
<paragraph line="344"><bold>Nosuttanāmikā</bold>ti asuttanāmikā. ‘‘Suddhikagāthā nāma vatthugāthā’’ti tīsu <bold>gaṇṭhipadesu</bold>vuttaṃ. Tattha <bold>vatthugāthā</bold>ti –</paragraph>
<gatha1 line="345">‘‘Kosalānaṃ purā rammā, agamā dakkhiṇāpathaṃ;</gatha1>
<gathalast line="346">Ākiñcaññaṃ patthayāno, brāhmaṇo mantapāragū’’ti. (su. ni. 982) –</gathalast>
<unindented line="347">Ādinā pārāyanavaggassa nidānaṃ āropentena āyasmatā ānandattherena saṅgītikāle vuttā chappaññāsa ca gāthāyo, ānandatthereneva saṅgītikāle nālakasuttassa nidānaṃ āropentena vuttā –</unindented>
<gatha1 line="348">‘‘Ānandajāte tidasagaṇe patīte,</gatha1>
<gatha2 line="349">Sakkañca indaṃ sucivasane ca deve;</gatha2>
<gatha3 line="350">Dussaṃ gahetvā atiriva thomayante,</gatha3>
<gathalast line="351">Asito isi addasa divāvihāre’’ti. (su. ni. 684) –</gathalast>
<unindented line="352">Ādikā vīsatimattā gāthāyo ca vuccanti. Tattha ‘‘nālakasuttassa vatthugāthāyo nālakasuttasaṅkhyaṃyeva gacchantī’’ti aṭṭhakathāyaṃ vuttaṃ. Vuttañhetaṃ <bold>suttanipātaṭṭhakathāyaṃ</bold>(su. ni. aṭṭha. 2.685) –</unindented>
<indent line="353">‘‘Parinibbute pana bhagavati saṅgītiṃ karontena āyasmatā mahākassapena āyasmā ānando tameva moneyyapaṭipadaṃ puṭṭho <pageBreak edition="M" number="1.0098" />yena yadā ca samādapito nālako bhagavantaṃ pucchi, taṃ sabbaṃ pākaṭaṃ katvā dassetukāmo ‘ānandajāte’tiādikā vīsati vatthugāthāyo vatvā abhāsi. Taṃ sabbampi nālakasuttanti vuccatī’’ti.</indent>
<paragraph line="354">Tasmā nālakasuttassa vatthugāthāyo nālakasuttaggahaṇeneva saṅgahitāti pārāyanikavaggassa vatthugāthāyo idha suddhikagāthāti gahetabbaṃ. Tattheva panassa pārāyaniyavagge ajitamāṇavakādīnaṃ soḷasannaṃ <pageBreak edition="V" number="1.0087" />brāhmaṇānaṃ pucchāgāthā bhagavato visajjanagāthā ca idha suddhikagāthāti evampi vattuṃ yujjati. Tāpi hi pāḷiyaṃ suttanāmena avatvā ‘‘ajitamāṇavakapucchā tissamettayyamāṇavakapucchā’’tiādinā (su. ni. 1038-1048) āgatattā cuṇṇiyaganthehi amissattā ca nosuttanāmikā suddhikagāthā nāmāti vattuṃ vaṭṭati.</paragraph>
<paragraph line="355">Idāni udānaṃ sarūpato vavatthapento āha <bold>‘‘somanassañāṇamayikagāthāpaṭisaṃyuttā’’</bold>tiādi. Kenaṭṭhena (udā. aṭṭha. ganthārambhakathā) panetaṃ <bold>‘‘udāna’’</bold>nti vuccati? Udānanaṭṭhena. Kimidaṃ udānaṃ nāma? Pītivegasamuṭṭhāpito udāhāro. Yathā hi yaṃ telādi minitabbavatthu mānaṃ gahetuṃ na sakkoti, vissanditvā gacchati, taṃ ‘‘avaseko’’ti vuccati, yañca jalaṃ taḷākaṃ gahetuṃ na sakkoti, ajjhottharitvā gacchati, taṃ ‘‘mahogho’’ti vuccati, evameva yaṃ pītivegasamuṭṭhāpitaṃ vitakkavipphāraṃ hadayaṃ sandhāretuṃ na sakkoti, so adhiko hutvā anto asaṇṭhahitvā bahi vacīdvārena nikkhanto paṭiggāhakanirapekkho udāhāraviseso <bold>‘‘udāna’’</bold>nti vuccati. Dhammasaṃvegavasenapi ayamākāro labbhateva. Tayidaṃ katthaci gāthābandhavasena katthaci vākyavasena pavattaṃ. Tathā hi –</paragraph>
<indent line="356">‘‘Tena kho pana samayena bhagavā bhikkhū nibbānapaṭisaṃyuttāya dhammiyā kathāya sandasseti samādapeti samuttejeti sampahaṃseti. Tedha bhikkhū aṭṭhiṃ katvā manasi katvā sabbaṃ cetasā samannāharitvā ohitasotā dhammaṃ suṇanti. Atha kho bhagavā etamatthaṃ viditvā tāyaṃ velāyaṃ imaṃ udānaṃ udānesi <pageBreak edition="M" number="1.0099" />‘atthi, bhikkhave, tadāyatanaṃ, yattha neva pathavī na āpo’’’ti (udā. 71-72) –</indent>
<unindented line="357">Ādīsu somanassañāṇasamuṭṭhitavākyavasena pavattaṃ.</unindented>
<paragraph line="358">Nanu ca udānaṃ nāma pītisomanassasamuṭṭhāpito dhammasaṃvegasamuṭṭhāpito vā dhammapaṭiggāhakanirapekkho udāhāro tathā ceva sabbattha āgataṃ, idha kasmā bhagavā udānento bhikkhū āmantesīti? Tesaṃ bhikkhūnaṃ saññāpanatthaṃ. Nibbānapaṭisaṃyuttañhi bhagavā tesaṃ bhikkhūnaṃ dhammaṃ desetvā nibbānaguṇānussaraṇena uppannapītisomanassena udānaṃ udānento ‘‘idha nibbānavajjo sabbo sabhāvadhammo paccayāyattavuttikova upalabbhati, na paccayanirapekkho, ayaṃ pana nibbānadhammo kathamappaccayo upalabbhatī’’ti tesaṃ bhikkhūnaṃ cetoparivitakkamaññāya tesaṃ <pageBreak edition="V" number="1.0088" />ñāpetukāmo ‘‘atthi, bhikkhave, tadāyatana’’nti (udā. 71)-ādimāha. Na ekantato te paṭiggāhake katvāti veditabbaṃ.</paragraph>
<gatha1 line="359">‘‘Sace bhāyatha dukkhassa, sace vo dukkhamappiyaṃ;</gatha1>
<gathalast line="360">Mākattha pāpakaṃ kammaṃ, āvi vā yadi vā raho’’ti. (udā. 44) –</gathalast>
<unindented line="361">Evamādikaṃ pana dhammasaṃvegavasappavattaṃ udānanti veditabbaṃ.</unindented>
<gatha1 line="362">‘‘Sukhakāmāni bhūtāni, yo daṇḍena vihiṃsati;</gatha1>
<gathalast line="363">Attano sukhamesāno, pecca so na labhate sukha’’nti. (dha. pa. 131; udā. 13) –</gathalast>
<unindented line="364">Idampi dhammasaṃvegavasappavattaṃ udānanti vadanti. Tathā hi ekasmiṃ samaye sambahulā gopālakā antarā ca sāvatthiṃ antarā ca jetavanaṃ ahiṃ daṇḍehi hananti. Tena ca samayena bhagavā sāvatthiṃ piṇḍāya gacchanto antarāmagge te dārake ahiṃ daṇḍena hanante disvā ‘‘kasmā kumārakā imaṃ ahiṃ daṇḍena hanathā’’ti pucchitvā ‘‘ḍaṃsanabhayena bhante’’ti ca vutte ‘‘ime ‘attano sukhaṃ karissāmā’ti imaṃ paharantā nibbattaṭṭhāne dukkhaṃ anubhavissanti, aho avijjāya nikatikosalla’’nti dhammasaṃvegaṃ uppādesi. Teneva ca dhammasaṃvegena imaṃ udānaṃ udānesi. Evametaṃ katthaci gāthābandhavasena katthaci vākyavasena katthaci somanassavasena katthaci dhammasaṃvegavasena <pageBreak edition="M" number="1.0100" />pavattanti veditabbaṃ. Tasmā aṭṭhakathāyaṃ ‘‘somanassañāṇamayikagāthāpaṭisaṃyuttānī’’ti yaṃ udānalakkhaṇaṃ vuttaṃ, taṃ yebhuyyavasena vuttanti gahetabbaṃ. Yebhuyyena hi udānaṃ gāthābandhavasena bhāsitaṃ pītisomanassasamuṭṭhāpitañca.</unindented>
<paragraph line="365">Tayidaṃ sabbaññubuddhabhāsitaṃ paccekabuddhabhāsitaṃ sāvakabhāsitanti tividhaṃ hoti. Tattha paccekabuddhabhāsitaṃ –</paragraph>
<gatha1 line="366">‘‘Sabbesu bhūtesu nidhāya daṇḍaṃ,</gatha1>
<gathalast line="367">Aviheṭhayaṃ aññatarampi tesa’’nti. –</gathalast>
<unindented line="368">Ādinā <bold>khaggavisāṇasutte</bold>(su. ni. 35) āgatameva. Sāvakabhāsitānipi –</unindented>
<gatha1 line="369">‘‘Sabbo rāgo <pageBreak edition="V" number="1.0089" />pahīno me, sabbo doso samūhato;</gatha1>
<gathalast line="370">Sabbo me vihato moho, sītibhūtosmi nibbuto’’ti. –</gathalast>
<unindented line="371">Ādinā <bold>theragāthāsu</bold>(theragā. 79),</unindented>
<gatha1 line="372">‘‘Kāyena saṃvutā āsiṃ, vācāya uda cetasā;</gatha1>
<gathalast line="373">Samūlaṃ taṇhamabbhuyha, sītibhūtāmhi nibbutā’’ti. –</gathalast>
<unindented line="374"><bold>Therigāthāsu</bold>(therīgā. 15) ca āgatāni. Aññānipi sakkādīhi devehi bhāsitāni ‘‘aho dānaṃ paramadānaṃ kassape supatiṭṭhita’’ntiādīni (udā. 27), soṇadaṇḍabrāhmaṇādīhi manussehi ca bhāsitāni ‘‘namo tassa bhagavato’’tiādīni (dī. ni. 2.371; ma. ni. 1.290) tisso saṅgītiyo āruḷhāni udānāni santi eva, na tāni idha adhippetāni. Yāni pana sammāsambuddhena sāmaṃ āhaccabhāsitāni jinavacanabhūtāni, tāneva ca dhammasaṅgāhakehi ‘‘udāna’’nti saṅgītaṃ. Etāniyeva ca sandhāya bhagavato pariyattidhammaṃ navavidhā vibhajitvā uddisantena udānanti vuttaṃ.</unindented>
<paragraph line="375">Yā pana ‘‘anekajātisaṃsāra’’ntiādigāthā bhagavatā bodhiyā mūle udānavasena pavattitā anekasatasahassānaṃ sammāsambuddhānaṃ udānabhūtā ca, tā aparabhāge dhammabhaṇḍāgārikassa bhagavatā desitattā <pageBreak edition="M" number="1.0101" />dhammasaṅgāhakehi udānapāḷiyaṃ saṅgahaṃ anāropetvā dhammapade saṅgahitā. Yañca ‘‘aññāsi vata bho koṇḍañño’’ti udānavacanaṃ dasasahassilokadhātuyā devamanussānaṃ pavedanasamatthanigghosavipphāraṃ bhagavatā bhāsitaṃ, tadapi paṭhamabodhiyaṃ sabbesaṃ eva bhikkhūnaṃ sammāpaṭipattipaccavekkhaṇahetukaṃ ‘‘ārādhayiṃsu vata maṃ bhikkhū ekaṃ samaya’’ntiādivacanaṃ (ma. ni. 1.225) viya dhammacakkappavattanasuttadesanāpariyosāne attanā adhigatadhammekadesassa yathādesitassa ariyamaggassa sāvakesu sabbapaṭhamaṃ therena adhigatattā attano parissamassa saphalabhāvapaccavekkhaṇahetukaṃ pītisomanassajanitaṃ udāhāramattāṃ, na ‘‘yadā have pātubhavanti dhammā’’tiādivacanaṃ (mahāva. 1-3; udā. 1-3) viya pavattiyā nivattiyā vā pakāsananti na dhammasaṅgāhakehi udānapāḷiyaṃ saṅgītanti daṭṭhabbaṃ.</paragraph>
<paragraph line="376">Udānapāḷiyañca bodhivaggādīsu aṭṭhasu vaggesu dasa dasa katvā asītiyeva suttantā saṅgītā <pageBreak edition="V" number="1.0090" />, tatoyeva ca <bold>udānaṭṭhakathāyaṃ</bold>(udā. aṭṭha. ganthārambhakathā) <bold>ācariyadhammapālattherena</bold>vuttaṃ –</paragraph>
<gatha1 line="377">‘‘Asīti eva suttantā, vaggā aṭṭha samāsato;</gatha1>
<gathalast line="378">Gāthā ca pañcanavuti, udānassa pakāsitā.</gathalast>
<gatha1 line="379">‘‘Aḍḍhūnanavamattā ca, bhāṇavārā pamāṇato;</gatha1>
<gathalast line="380">Ekādhikā tathāsīti, udānassānusandhayo.</gathalast>
<gatha1 line="381">‘‘Ekavīsasahassāni, satameva vicakkhaṇo;</gatha1>
<gathalast line="382">Padānetānudānassa, gaṇitāni viniddise. –</gathalast>
<unindented line="383">Gāthāpādato pana –</unindented>
<gatha1 line="384">‘‘Aṭṭhasahassamattāni, cattāreva satāni ca;</gatha1>
<gathalast line="385">Padānetānudānassa, tevīsati ca niddise.</gathalast>
<gatha1 line="386">‘‘Akkharānaṃ sahassāni, saṭṭhi satta satāni ca;</gatha1>
<gathalast line="387">Tīṇi dvāsīti ca tathā, udānassa paveditā’’ti.</gathalast>
<unindented line="388">Idha pana ‘‘dvāsīti suttantā’’ti vuttaṃ, taṃ na sameti, tasmā ‘‘asīti suttantā’’ti pāṭhena bhavitabbaṃ.</unindented>
<paragraph line="389">Vuttañhetaṃ <pageBreak edition="M" number="1.0102" />bhagavatā – ‘‘vuttamarahatāti me sutaṃ. Ekadhammaṃ, bhikkhave, pajahatha, ahaṃ vo pāṭibhogo anāgāmitāya. Katamaṃ ekadhammaṃ? Lobhaṃ, bhikkhave, ekadhammaṃ pajahatha, ahaṃ vo pāṭibhogo anāgāmitāyā’’ti evamādinā ekakadukatikacatukkavasena itivuttakapāḷiyaṃ (itivu. 1) saṅgahamāropitāni dvādasuttarasatasuttantāni <bold>itivuttakaṃ</bold>nāmāti dassento āha <bold>‘‘vuttañheta’’</bold>ntiādi. <bold>Dasuttarasatasuttantā</bold>ti etthāpi ‘‘dvādasuttarasatasuttantā’’ti pāṭhena bhavitabbaṃ. Tathā hi ekakanipāte tāva sattavīsati suttāni, dukanipāte dvāvīsati, tikanipāte <pageBreak edition="V" number="1.0091" />paññāsa, catukkanipāte terasāti dvādasuttarasatasuttantāneva itivuttakapāḷiyaṃ āgatāni. Tatoyeva ca pāḷiyaṃ –</paragraph>
<gatha1 line="390">‘‘Lobho doso ca moho ca,</gatha1>
<gatha2 line="391">Kodho makkhena pañcamaṃ;</gatha2>
<gatha3 line="392">Māno sabbaṃ puna māno,</gatha3>
<gathalast line="393">Lobho dosena terasa.</gathalast>
<gatha1 line="394">‘‘Moho kodho puna makkho,</gatha1>
<gatha2 line="395">Nīvaraṇā taṇhāya pañcamaṃ;</gatha2>
<gatha3 line="396">Dve sekkhabhedā sāmaggī,</gatha3>
<gathalast line="397">Paduṭṭhanirayena terasa.</gathalast>
<gatha1 line="398">‘‘Pasannā ekamābhāyi, puggalaṃ atītena pañcamaṃ;</gatha1>
<gathalast line="399">Evañce opadhikaṃ puññaṃ, sattavīsa pakāsitā’’ti. –</gathalast>
<unindented line="400">Evamādinā uddānagāthāhi dvādasuttarasatasuttāni gaṇetvā dassitāni. Teneva ca <bold>aṭṭhakathāya</bold>mpi (itivu. aṭṭha. ganthārambhakathā) –</unindented>
<indent line="401">‘‘Suttato ekakanipāte tāva sattavīsati suttāni, dukanipāte dvāvīsati, tikanipāte paññāsa, catukkanipāte terasāti dvādasādhikasatasuttasaṅgaha’’nti –</indent>
<unindented line="402">Vuttaṃ. Kāmañcettha appakaṃ ūnamadhikaṃ vā gaṇanūpagaṃ na hotīti katvā ‘‘dvāsīti khandhakavattānī’’ti vattabbe ‘‘asīti khandhakavattānī’’ti vuttavacanaṃ viya ‘‘dvādasuttarasatasuttantā’’ti vattabbe ‘‘dasuttarasatasuttantā’’ti vuttantipi sakkā <pageBreak edition="M" number="1.0103" />vattuṃ, tathāpi īdise ṭhāne pamāṇaṃ dassentena yāthāvatova niyametvā dassetabbanti ‘‘dvādasuttarasatasuttantā’’ icceva pāṭhena bhavitabbaṃ.</unindented>
<paragraph line="403">Jātaṃ bhūtaṃ purāvutthaṃ bhagavato pubbacaritaṃ kāyati katheti pakāsetīti <bold>jātakaṃ</bold>.</paragraph>
<paragraph line="404">‘‘Cattārome <pageBreak edition="V" number="1.0092" />, bhikkhave, acchariyā abbhutā dhammā ānande. Katame cattāro? Sace, bhikkhave, bhikkhuparisā ānandaṃ dassanāya upasaṅkamati, dassanenapi sā attamanā hoti. Tattha ce ānando dhammaṃ bhāsati, bhāsitenapi sā attamanā hoti, atittāva, bhikkhave, bhikkhuparisā hoti, atha ānando tuṇhī bhavati. Sace bhikkhunīparisā…pe… upāsakaparisā…pe… upāsikā parisā ānandaṃ dassanāya upasaṅkamati, dassanenapi sā attamanā hoti. Tattha ce ānando dhammaṃ bhāsati, bhāsitenapi sā attamanā hoti, atittāva, bhikkhave, upāsikāparisā hoti, atha ānando tuṇhī bhavati. Ime kho, bhikkhave, cattāro acchariyā abbhutā dhammā ānande’’ti (a. ni. 4.129) evamādinayappavattā sabbepi acchariyaabbhutadhammapaṭisaṃyuttā suttantā <bold>abbhutadhammaṃ</bold>nāmāti dassento āha <bold>‘‘cattārome, bhikkhave’’</bold>tiādi.</paragraph>
<paragraph line="405"><bold>Cūḷavedallā</bold>dīsu (ma. ni. 1.460 ādayo) visākhena nāma upāsakena puṭṭhāya dhammadinnāya nāma bhikkhuniyā bhāsitaṃ suttaṃ <bold>cūḷavedalla</bold>nti veditabbaṃ. <bold>Mahāvedallaṃ</bold>(ma. ni. 1.449 ādayo) pana mahākoṭṭhikattherena pucchitena āyasmatā sāriputtattherena bhāsitaṃ. <bold>Sammādiṭṭhisutta</bold>mpi (ma. ni. 1.89 ādayo) bhikkhūhi puṭṭhena tenevāyasmatā sāriputtattherena bhāsitaṃ. Etāni majjhimanikāyapariyāpannāni. <bold>Sakkapañhaṃ</bold>(dī. ni. 2.344 ādayo) pana sakkena puṭṭho bhagavā abhāsi, tañca dīghanikāyapariyāpannanti veditabbaṃ. <bold>Mahāpuṇṇamasutta</bold>mpi (ma. ni. 3.85 ādayo) tadahuposathe pannarase puṇṇamāya rattiyā aññatarena bhikkhunā puṭṭhena bhagavatā bhāsitaṃ, taṃ pana majjhimanikāyapariyāpannanti veditabbaṃ. <bold>Veda</bold>nti ñāṇaṃ. <bold>Tuṭṭhi</bold>nti yathābhāsitadhammadesanaṃ viditvā ‘‘sādhu ayye, sādhāvuso’’tiādinā abbhanumodanavasappavattaṃ pītisomanassaṃ. <bold>Laddhā laddhā</bold>ti labhitvā labhitvā, punappunaṃ labhitvāti vuttaṃ hoti.</paragraph>
<paragraph line="406">Evaṃ <pageBreak edition="M" number="1.0104" />aṅgavasena sakalampi buddhavacanaṃ vibhajitvā idāni dhammakkhandhavasena vibhajitvā kathetukāmo āha <bold>‘‘kathaṃ dhammakkhandhavasenā’’</bold>tiādi. Tattha <bold>dhammakkhandhavasenā</bold>ti dhammarāsivasena. Dvāsīti sahassāni buddhato gaṇhiṃ, dve sahassāni bhikkhuto gaṇhinti sambandho. Tattha <bold>buddhato gaṇhi</bold>nti sammāsambuddhato uggaṇhiṃ, dvesahassādhikāni asīti dhammakkhandhasahassāni satthu santikā adhigaṇhinti attho. <bold>Dve sahassāni bhikkhuto</bold>ti dve dhammakkhandhasahassāni bhikkhuto uggaṇhiṃ, dhammasenāpatiādīnaṃ bhikkhūnaṃ santikā adhigaṇhiṃ. Sāriputtattherādīhi bhāsitānaṃ sammādiṭṭhisuttantādīnaṃ vasena hi ‘‘dve sahassāni bhikkhuto’’ti vuttaṃ. <bold>Caturāsīti sahassānī</bold>ti <pageBreak edition="V" number="1.0093" />tadubhayaṃ samodhānetvā catusahassādhikāni asīti sahassāni. <bold>Ye me dhammā pavattino</bold>ti ye dhammā mama pavattino pavattamānā paguṇā vācuggatā jivhagge parivattanti, te dhammā caturāsīti dhammakkhandhasahassānīti vuttaṃ hoti. Keci pana ‘‘ye ime’’ti padacchedaṃ katvā ‘‘ye ime dhammā buddhassa bhagavato bhikkhūnañca pavattino, tehi pavattitā, tesvāhaṃ dvāsīti sahassāni buddhato gaṇhiṃ, dve sahassāni bhikkhutoti evaṃ caturāsīti dhammakkhandhasahassānī’’ti evamettha sambandhaṃ vadanti.</paragraph>
<paragraph line="407">Ettha ca <bold>subhasuttaṃ</bold>(dī. ni. 1.444 ādayo) <bold>gopakamoggallānasutta</bold>ñca (ma. ni. 3.79 ādayo) parinibbute bhagavati ānandattherena vuttattā caturāsītidhammakkhandhasahassesu antogadhaṃ hoti, na hotīti? Tattha <bold>paṭisambhidāgaṇṭhipade</bold>tāva idaṃ vuttaṃ ‘‘sayaṃ vuttadhammakkhandhānaṃ bhikkhuto gahiteyeva saṅgahetvā evamāhāti daṭṭhabba’’nti. Bhagavatā pana dinnanaye ṭhatvā bhāsitattā sayaṃ vuttadhammakkhandhānampi ‘‘buddhato gaṇhi’’nti ettha saṅgahaṃ katvā vuttanti evamettha vattuṃ yuttataraṃ viya dissati. Bhagavatāyeva hi dinnanaye ṭhatvā sāvakā dhammaṃ desenti. Teneva hi tatiyasaṅgītiyañca moggaliputtatissattherena bhāsitampi kathāvatthuppakaraṇaṃ buddhabhāsitaṃ nāma jātaṃ, tatoyeva ca attanā bhāsitampi subhasuttādi saṅgītiṃ āropentena āyasmatā ānandattherena ‘‘evaṃ me suta’’nti vuttaṃ.</paragraph>
<paragraph line="408"><bold>Evaṃ paridīpitadhammakkhandhavasenā</bold>ti gopakamoggallānena brāhmaṇena ‘‘tvaṃ bahussutoti buddhasāsane pākaṭo, kittakā dhammā te satthārā bhāsitā, tayā dhāritā’’ti pucchite tassa paṭivacanaṃ dentena āyasmatā <pageBreak edition="M" number="1.0105" />ānandattherena evaṃ ‘‘dvāsīti buddhato gaṇhi’’ntiādinā paridīpitadhammakkhandhānaṃ vasena. <bold>Ekānusandhikaṃ suttaṃ</bold>satipaṭṭhānādi. Satipaṭṭhānasuttañhi ‘‘ekāyano ayaṃ, bhikkhave, maggo sattānaṃ visuddhiyā’’tiādinā (dī. ni. 2.373) cattāro satipaṭṭhāne ārabhitvā tesaṃyeva vibhāgadassanavasena pavattattā ‘‘ekānusandhika’’nti vuccati. <bold>Anekānusandhika</bold>nti nānānusandhikaṃ parinibbānasuttādi. Parinibbānasuttañhi nānāṭhānesu nānādhammadesanānaṃ vasena pavattattā ‘‘anekānusandhika’’nti vuccati. <bold>Gāthābandhesu pañhapucchana</bold>nti –</paragraph>
<gatha1 line="409">‘‘Kati chinde kati jahe, kati cuttari bhāvaye;</gatha1>
<gathalast line="410">Kati saṅgātigo bhikkhu, ‘oghatiṇṇo’ti vuccatī’’ti. (saṃ. ni. 1.5) –</gathalast>
<unindented line="411">Evamādinayappavattaṃ <pageBreak edition="V" number="1.0094" />pañhapucchanaṃ eko dhammakkhandhoti attho.</unindented>
<gatha1 line="412">‘‘Pañca chinde pañca jahe, pañca cuttari bhāvaye;</gatha1>
<gathalast line="413">Pañca saṅgātigo bhikkhu, ‘oghatiṇṇo’ti vuccatī’’ti. (saṃ. ni. 1.5) –</gathalast>
<unindented line="414">Evamādinayappavattaṃ visajjananti veditabbaṃ. <bold>Tikadukabhājanaṃ</bold>nikkhepakaṇḍaaṭṭhakathākaṇḍavasena veditabbaṃ. Tasmā ‘‘kusalā dhammā, akusalā dhammā, abyākatā dhammā, sukhāya vedanāya sampayuttā dhammā, dukkhāya vedanāya sampayuttā dhammā, adukkhamasukhāya vedanāya sampayuttā dhammā’’ti evamādīsu tikesu kusalattikassa vibhajanavasena yaṃ vuttaṃ nikkhepakaṇḍe (dha. sa. 985-987) –</unindented>
<indent line="415">‘‘Katame dhammā kusalā? Tīṇi kusalamūlāni alobho adoso amoho, taṃsampayutto vedanākkhandho saññākkhandho saṅkhārakkhandho viññāṇakkhandho, taṃsamuṭṭhānaṃ kāyakammaṃ vacīkammaṃ manokammaṃ. Ime dhammā kusalā.</indent>
<indent line="416">‘‘Katame dhammā akusalā? Tīṇi akusalamūlāni lobho doso moho, tadekaṭṭhā ca kilesā, taṃsampayutto vedanākkhandho…pe… manokammaṃ. Ime dhammā akusalā.</indent>
<indent line="417">‘‘Katame dhammā abyākatā? Kusalākusalānaṃ dhammānaṃ vipākā kāmāvacarā rūpāvacarā arūpāvacarā apariyāpannā vedanākkhandho <pageBreak edition="M" number="1.0106" />…pe… viññāṇakkhandho, ye ca dhammā kiriyā neva kusalā nākusalā na ca kammavipākā sabbañca rūpaṃ asaṅkhatā ca dhātu. Ime dhammā abyākatā’’ti –</indent>
<unindented line="418">Ayameko dhammakkhandho. Evaṃ sesattikānampi ekekassa tikassa vibhajanaṃ ekeko dhammakkhandhoti veditabbaṃ.</unindented>
<paragraph line="419">Tathā ‘‘hetū dhammā’’ti evamādikesu dukesu ekekassa dukassa vibhajanavasena yaṃ vuttaṃ –</paragraph>
<indent line="420">‘‘Katame <pageBreak edition="V" number="1.0095" />dhammā hetū? Tayo kusalā hetū, tayo akusalā hetū, tayo abyākatā hetū’’ti (dha. sa. 1059) –</indent>
<unindented line="421">Ādi, tatthāpi ekekassa dukassa vibhajanaṃ ekeko dhammakkhandho. Puna aṭṭhakathākaṇḍe (dha. sa. 1384-1386) –</unindented>
<indent line="422">‘‘Katame dhammā kusalā? Catūsu bhūmīsu kusalaṃ. Ime dhammā kusalā. Katame dhammā akusalā? Dvādasa akusalacittuppādā. Ime dhammā akusalā. Katame dhammā abyākatā? Catūsu bhūmīsu vipāko tīsu bhūmīsu kiriyābyākataṃ rūpañca nibbānañca. Ime dhammā abyākatā’’ti –</indent>
<unindented line="423">Evamādinā kusalattikādivibhajanavasena pavattesu tikabhājanesu ekekassa tikassa bhājanaṃ ekeko dhammakkhandho. Tathā –</unindented>
<indent line="424">‘‘Katame dhammā hetū? Tayo kusalā hetū, tayo akusalā hetū, tayo abyākatā hetū’’ti (dha. sa. 1441) –</indent>
<unindented line="425">Ādinayappavattesu dukabhājanesu ekamekaṃ dukabhājanaṃ ekeko dhammakkhandhoti evamettha tikadukabhājanavasena dhammakkhandhavibhāgo veditabbo.</unindented>
<paragraph line="426"><bold>Ekamekañca cittavārabhājana</bold>nti ettha pana –</paragraph>
<indent line="427">‘‘Yasmiṃ samaye kāmāvacaraṃ kusalaṃ cittaṃ uppannaṃ hoti somanassasahagataṃ ñāṇasampayuttaṃ rūpārammaṇaṃ vā…pe… tasmiṃ samaye phasso hoti…pe… avikkhepo hotī’’ti (dha. sa. 1) –</indent>
<unindented line="428">Evamādinayappavatte <pageBreak edition="M" number="1.0107" />cittuppādakaṇḍe ekamekaṃ cittavārabhājanaṃ ekeko dhammakkhandhoti gahetabbaṃ. <bold>Eko dhammakkhandho</bold>ti ettha ‘‘ekekatikadukabhājanaṃ ekamekaṃ cittavārabhājana’’nti vuttattā ekeko dhammakkhandhoti attho veditabbo. ‘‘Ekeko’’ti avuttepi hi ayamattho atthato viññāyamānova hotīti ‘‘eko dhammakkhandho’’ti vuttaṃ. <bold>Atthi vatthū</bold>tiādīsu <bold>vatthu</bold>nāma sudinnakaṇḍādi <pageBreak edition="V" number="1.0096" />. <bold>Mātikā</bold>ti ‘‘yo pana bhikkhu bhikkhūnaṃ sikkhāsājīvasamāpanno’’tiādinā (pārā. 44) tasmiṃ tasmiṃ ajjhācāre paññattasikkhāpadaṃ. <bold>Padabhājanīya</bold>nti tassa tassa sikkhāpadassa ‘‘yo panāti yo yādiso’’tiādinayappavattaṃ (pārā. 45) vibhajanaṃ. <bold>Antarāpattī</bold>ti ‘‘paṭilātaṃ ukkhipati, āpatti dukkaṭassā’’ti (pāci. 355) evamādinā sikkhāpadantaresu paññattā āpatti. <bold>Anāpattī</bold>ti ‘‘anāpatti ajānantassa asādiyantassa ummattakassa khittacittassa vedanāṭṭassa ādikammikassā’’tiādinayappavatto <bold>kacchedo</bold>ti ‘‘dasāhātikkante atikkantasaññī nissaggiyaṃ pācittiyaṃ, dasāhātikkante vematiko nissaggiyaṃ pācittiyaṃ, dasāhātikkante anatikkantasaññī nissaggiyaṃ pācittiya’’nti (pārā. 468) evamādinayappavatto tikapācittiyatikadukkaṭādibhedo tikaparicchedo.</unindented>
<paragraph line="429">Idāni <bold>evametaṃ abhedato rasavasena ekavidha</bold>ntiādinā ‘‘ayaṃ dhammo, ayaṃ vinayo…pe… imāni caturāsīti dhammakkhandhasahassānī’’ti buddhavacanaṃ dhammavinayādibhedena vavatthapetvā saṅgāyantena mahākassapapamukhena vasīgaṇena anekacchariyapātubhāvapaṭimaṇḍitāya saṅgītiyā imassa piṭakassa vinayabhāvo majjhimabuddhavacanādibhāvo ca vavatthāpitoti dasseti. Na kevalaṃ imamevimassa yathāvuttappabhedaṃ vavatthapetvā saṅgītaṃ, atha kho aññampīti dassento āha <bold>‘‘na kevalañca imamevā’’</bold>tiādi. Tattha <bold>uddānasaṅgaho</bold>paṭhamapārājikādīsu āgatānaṃ vinītavatthuādīnaṃ saṅkhepato saṅgahadassanavasena dhammasaṅgāhakehi kathitā –</paragraph>
<gatha1 line="430">‘‘Makkaṭī vajjiputtā ca, gihī naggo ca titthiyā;</gatha1>
<gathalast line="431">Dārikuppalavaṇṇā ca, byañjanehipare duve’’ti. (pārā. 66) –</gathalast>
<unindented line="432">Ādikā <pageBreak edition="M" number="1.0108" />gāthāyo. Sīlakkhandhavaggamūlapariyāyavaggādivasena saṅgaho <bold>vaggasaṅgaho</bold>. Uttarimanussadhammapeyyālanīlacakkapeyyālādivavatthāpanavasena <bold>peyyālasaṅgaho</bold>. Aṅguttaranikāyādīsu <bold>ekakanipātādisaṅgaho</bold>. Saṃyuttanikāye devatāsaṃyuttādivasena <bold>saṃyuttasaṅgaho</bold>. Majjhimanikāyādīsu mūlapaṇṇāsakādivasena <bold>paṇṇāsakasaṅgaho</bold>.</unindented>
<paragraph line="433">Assa buddhavacanassa saṅgītipariyosāne sādhukāraṃ dadamānā viyāti sambandho. <bold>Saṅkampī</bold>ti uddhaṃ uddhaṃ gacchantī suṭṭhu kampi. <bold>Sampakampī</bold>ti uddhaṃ adho ca gacchantī sampakampi. <bold>Sampavedhī</bold>ti catūsu disāsu gacchantī suṭṭhu pavedhi. Accharaṃ paharituṃ yuttāni <bold>acchariyāni,</bold>pupphavassacelukkhepādīni <pageBreak edition="V" number="1.0097" />. Yā paṭhamamahāsaṅgīti dhammasaṅgāhakehi mahākassapādīhi pañcahi satehi yena katā saṅgītā, tena pañcasatāni etissā atthīti <bold>‘‘pañcasatā’’</bold>ti ca, thereheva katattā therā mahākassapādayo etissā atthīti <bold>‘‘therikā’’</bold>ti ca loke vuccati, ayaṃ paṭhamamahāsaṅgīti nāmāti sambandho.</paragraph>
<paragraph line="434">Evaṃ paṭhamamahāsaṅgītiṃ dassetvā yadatthaṃ sā idha nidassitā, taṃ nigamanavasena dassento <bold>‘‘imissā’’</bold>tiādimāha. <bold>Āyasmatā upālittherena vutta</bold>nti ‘‘tena samayenā’’tiādi vakkhamānaṃ sabbaṃ nidānavacanaṃ vuttaṃ. Kimatthaṃ panettha dhammavinayasaṅgahe kathiyamāne nidānavacanaṃ vuttaṃ, nanu ca bhagavatā bhāsitavacanasseva saṅgaho kātabboti? Vuccate – desanāya ṭhitiasammosasaddhaeyyabhāvasampādanatthaṃ. Kāladesadesakaparisāpadesehi upanibandhitvā ṭhapitā hi desanā ciraṭṭhitikā hoti asammosadhammā saddheyyā ca, desakālakattuhetunimittehi upanibandho viya vohāravinicchayo. Teneva ca āyasmatā mahākassapena ‘‘paṭhamapārājikaṃ āvuso, upāli, kattha paññatta’’ntiādinā desādipucchāsu katāsu tāsaṃ visajjanaṃ karontena āyasmatā upālittherena ‘‘tena samayenā’’tiādinā paṭhamapārājikassa nidānaṃ bhāsitaṃ.</paragraph>
<paragraph line="435">Apica sāsanasampattipakāsanatthaṃ nidānavacanaṃ. Ñāṇakaruṇāpariggahitasabbakiriyassa hi bhagavato natthi niratthakā paṭipatti attahitatthā vā, tasmā <pageBreak edition="M" number="1.0109" />paresaṃyevatthāya pavattasabbakiriyassa sammāsambuddhassa sakalampi kāyavacīmanokammaṃ yathāpavattaṃ vuccamānaṃ diṭṭhadhammikasamparāyikaparamatthehi yathārahaṃ sattānaṃ anusāsanaṭṭhena sāsanaṃ, na kabbaracanā. Tayidaṃ satthuracitaṃ kāladesadesakaparisāpadesehi saddhiṃ tattha tattha nidānavacanehi yathārahaṃ pakāsīyati.</paragraph>
<paragraph line="436">Apica satthuno pamāṇabhāvappakāsanena sāsanassa pamāṇabhāvadassanatthaṃ nidānavacanaṃ, tañcassa pamāṇabhāvadassanaṃ ‘‘buddho bhagavā’’ti iminā padadvayena vibhāvitanti veditabbaṃ. <bold>Buddho</bold>ti hi iminā tathāgatassa anaññasādhāraṇasuparisuddhañāṇādiguṇavisesayogaparidīpanena, <bold>bhagavā</bold>ti ca iminā rāgadosamohādisabbakilesamaladuccaritādidosappahānadīpanena, tato eva ca sabbasattuttamabhāvadīpanena ayamattho sabbathā pakāsito hotīti idamettha nidānavacanappayojanassa mukhamattanidassanaṃ.</paragraph>
<paragraph line="437"><bold>Tatrāyaṃ ācariyaparamparā</bold>ti tasmiṃ jambudīpe ayaṃ ācariyānaṃ paramparā paveṇī paṭipāṭi. <bold>Upāli dāsako</bold>tiādīsu <bold>upālitthero</bold>pākaṭoyeva, <bold>dāsakattherā</bold>dayo pana evaṃ veditabbā <pageBreak edition="V" number="1.0098" />. Vesāliyaṃ kira eko dāsako nāma brāhmaṇamāṇavo tiṇṇaṃ antevāsikasatānaṃ jeṭṭhantevāsiko hutvā ācariyassa santike sippaṃ uggaṇhanto dvādasavassikoyeva tiṇṇaṃ vedānaṃ pāragū ahosi. So ekadivasaṃ antevāsikaparivuto dhammavinayaṃ saṅgāyitvā vālikārāme nivasantaṃ āyasmantaṃ upālittheraṃ upasaṅkamitvā attano vedesu sabbāni gaṇṭhiṭṭhānāni theraṃ pucchi. Theropi sabbaṃ byākaritvā sayampi ekaṃ pañhaṃ pucchanto nāmaṃ sandhāya imaṃ pañhaṃ pucchi ‘‘ekadhammo kho, māṇava, sabbesu dhammesu anupatati, sabbepi, māṇava, dhammā ekadhammasmiṃ osaranti, katamo nu kho so, māṇavaka, dhammo’’ti. Sopi kho māṇavo pañhassa atthaṃ ajānanto ‘‘kimidaṃ bho pabbajitā’’ti āha. Buddhamantoyaṃ māṇavāti. Sakkā panāyaṃ bho mayhampi dātunti. Sakkā, māṇava, amhehi gahitapabbajjaṃ gaṇhantassa dātunti. ‘‘Sādhu kho bho pabbajitā’’ti māṇavo sampaṭicchitvā attano mātaraṃ pitaraṃ ācariyañca anujānāpetvā tīhi antevāsikasatehi saddhiṃ therassa santike pabbajitvā paripuṇṇavīsativasso upasampadaṃ <pageBreak edition="M" number="1.0110" />labhitvā arahattaṃ pāpuṇi. Thero taṃ dhuraṃ katvā khīṇāsavasahassassa piṭakattayaṃ vācesi.</paragraph>
<paragraph line="438"><bold>Soṇako</bold>pana dāsakattherassa saddhivihāriko. So kira kāsīsu ekassa vāṇijakassa putto hutvā pañcadasavassuddesiko ekaṃ samayaṃ mātāpitūhi saddhiṃ vāṇijjāya giribbajaṃ gato. Tato pañcapaññāsadārakehi saddhiṃ veḷuvanaṃ gantvā tattha dāsakattheraṃ saparisaṃ disvā ativiya pasanno pabbajjaṃ yācitvā therena mātāpitaro anujānāpetvā ‘‘pabbajāhī’’ti vutto mātāpitusantikaṃ gantvā tamatthaṃ ārocetvā tesu anicchantesu chinnabhatto hutvā mātāpitaro anujānāpetvā pañcapaññāsāya dārakehi saddhiṃ therassa santike pabbajitvā laddhūpasampado arahattaṃ pāpuṇi. Taṃ thero sakalaṃ buddhavacanaṃ uggaṇhāpesi. Sopi gaṇapāmokkho hutvā bahūnaṃ dhammavinayaṃ vācesi.</paragraph>
<paragraph line="439"><bold>Siggavatthero</bold>pana soṇakattherassa saddhivihāriko ahosi. So kira pāṭaliputte siggavo nāma amaccaputto hutvā tiṇṇaṃ utūnaṃ anucchavikesu tīsu pāsādesu sampattiṃ anubhavamāno ekadivasaṃ attano sahāyena caṇḍavajjinā seṭṭhiputtena saddhiṃ saparivāro kukkuṭārāmaṃ gantvā tattha soṇakattheraṃ nirodhasamāpattiṃ samāpajjitvā nisinnaṃ disvā vanditvā attanā saddhiṃ anālapantaṃ ñatvā gantvā taṃ kāraṇaṃ bhikkhusaṅghaṃ pucchitvā bhikkhūhi ‘‘samāpattiṃ samāpannā nālapantī’’ti vutto ‘‘kathaṃ, bhante, samāpattito vuṭṭhahantī’’ti puna pucchitvā tehi ca bhikkhūhi ‘‘satthuno ceva saṅghassa ca pakkosanāya yathāparicchinnakālato āyusaṅkhayā <pageBreak edition="V" number="1.0099" />ca vuṭṭhahantī’’ti vatvā tassa saparivārassa upanissayaṃ disvā saṅghassa vacanena nirodhā vuṭṭhāpitaṃ soṇakattheraṃ disvā ‘‘kasmā, bhante, mayā saddhiṃ nālapitthā’’ti pucchitvā therena ‘‘bhuñjitabbakaṃ kumāra bhuñjimhā’’ti vutte ‘‘sakkā nu kho, bhante, amhehipi taṃ bhojetu’’nti pucchitvā ‘‘sakkā, kumāra, amhādise katvā bhojetu’’nti vutte tamatthaṃ mātāpitūnaṃ ārocetvā tehi anuññāto attano sahāyena caṇḍavajjinā tehi ca pañcahi purisasatehi saddhiṃ soṇakattherassa santike pabbajitvā upasampanno ahosi. Tattha siggavo ca caṇḍavajjī ca dve <pageBreak edition="M" number="1.0111" />upajjhāyasseva santike dhammavinayaṃ pariyāpuṇitvā aparabhāge chaḷabhiññā ahesuṃ.</paragraph>
<paragraph line="440"><bold>Tissassa</bold>pana <bold>moggaliputtassa</bold>anupubbakathā parato āvi bhavissati. <bold>Vijitāvino</bold>ti vijitasabbakilesapaṭipakkhattā vijitavanto. <bold>Paramparāyā</bold>ti paṭipāṭiyā, anukkamenāti vuttaṃ hoti. <bold>Jambusirivhaye</bold>ti jambusadisanāme, jambunāmaketi vuttaṃ hoti. Mahantena hi jamburukkhena abhilakkhitattā dīpopi ‘‘jambū’’ti vuccati. <bold>Acchijjamānaṃ</bold>avinassamānaṃ katvā.</paragraph>
<paragraph line="441"><bold>Vinayavaṃsa</bold>ntiādīhi tīhi vinayapāḷiyeva kathitā pariyāyavacanattā. <bold>Pakataññuta</bold>nti veyyattiyaṃ, paṭubhāvanti vuttaṃ hoti. <bold>Dhuraggāho ahosī</bold>ti padhānaggāhī ahosi, sabbesaṃ pāmokkho hutvā gaṇhīti vuttaṃ hoti. Bhikkhūnaṃ samudāyo samūho <bold>bhikkhusamudāyo,</bold>samaṇagaṇoti attho.</paragraph>
<centered line="442">Iti samantapāsādikāya vinayaṭṭhakathāya sāratthadīpaniyaṃ</centered>
<centered line="443">Paṭhamamahāsaṅgītikathāvaṇṇanā samattā.</centered>
<subhead line="444">Dutiyasaṅgītikathāvaṇṇanā</subhead>
<paragraph line="445">‘‘Yadā nibbāyiṃsū’’ti sambandho. <bold>Jotayitvā ca sabbadhī</bold>ti tameva saddhammaṃ sabbattha pakāsayitvā. ‘‘Jutimanto’’ti vattabbe gāthābandhavasena <bold>‘‘jutīmanto’’</bold>ti vuttaṃ, paññājotisampannāti attho, tejavantoti vā, mahānubhāvāti vuttaṃ hoti. <bold>Nibbāyiṃsū</bold>ti anupādisesāya <pageBreak edition="V" number="1.0100" />nibbānadhātuyā parinibbāyiṃsu. Pahīnasabbakilesattā natthi etesaṃ katthaci ālayo taṇhāti <bold>anālayā,</bold>vītarāgāti vuttaṃ hoti.</paragraph>
<paragraph line="446"><bold>Vassasataparinibbute bhagavatī</bold>ti vassasataṃ parinibbutassa assāti vassasataparinibbuto, bhagavā, tasmiṃ parinibbānato vassasate atikkanteti vuttaṃ hoti. <bold>Vesālikā</bold>ti vesālīnivāsino. <bold>Vajjiputtakā</bold>ti vajjiraṭṭhe vesāliyaṃ kulānaṃ puttā. <bold>Kappati siṅgīloṇakappo</bold>ti siṅgena loṇaṃ pariharitvā pariharitvā aloṇakapiṇḍapātena saddhiṃ bhuñjituṃ kappati, na sannidhiṃ karotīti adhippāyo. <bold>Kappati dvaṅgulakappo</bold>ti dvaṅgulaṃ <pageBreak edition="M" number="1.0112" />atikkantāya chāyāya vikāle bhojanaṃ bhuñjituṃ kappatīti attho. <bold>Kappati gāmantarakappo</bold>ti ‘‘gāmantaraṃ gamissāmī’’ti pavāritena anatirittabhojanaṃ bhuñjituṃ kappatīti attho. <bold>Kappati āvāsakappo</bold>ti ekasīmāyaṃ nānāsenāsanesu visuṃ visuṃ uposathādīni saṅghakammāni kātuṃ vaṭṭatīti attho. <bold>Kappati anumatikappo</bold>ti ‘‘anāgatānaṃ āgatakāle anumatiṃ gahessāmī’’ti tesu anāgatesuyeva vaggena saṅghena kammaṃ katvā pacchā anumatiṃ gahetuṃ kappati, vaggakammaṃ na hotīti adhippāyo. <bold>Kappati āciṇṇakappo</bold>ti ācariyupajjhāyehi āciṇṇo kappatīti attho. So pana ekacco kappati dhammiko, ekacco na kappati adhammikoti veditabbo. <bold>Kappati amathitakappo</bold>ti yaṃ khīraṃ khīrabhāvaṃ vijahitaṃ dadhibhāvaṃ asampattaṃ, taṃ bhuttāvinā pavāritena anatirittaṃ bhuñjituṃ kappatīti attho. <bold>Kappati jalogiṃ pātu</bold>nti ettha <bold>jalogī</bold>ti taruṇasurā. Yaṃ majjasambhāraṃ ekato kataṃ majjabhāvamasampattaṃ, taṃ pātuṃ vaṭṭatīti adhippāyo. <bold>Jātarūparajata</bold>nti sarasato vikāraṃ anāpajjitvā sabbadā jātaṃ rūpameva hotīti jātaṃ rūpametassāti jātarūpaṃ, suvaṇṇaṃ. Dhavalasabhāvatāya rājatīti rajataṃ, rūpiyaṃ. <bold>Susunāgaputto</bold>ti susunāgassa putto.</paragraph>
<paragraph line="447"><bold>Kākaṇḍakaputto</bold>ti kākaṇḍakabrāhmaṇassa putto. <bold>Vajjīsū</bold>ti janapadavacanattā bahuvacanaṃ kataṃ. Ekopi hi janapado ruḷhīsaddattā bahuvacanena vuccati. <bold>Yena vesālī, tadavasarī</bold>ti yena disābhāgena vesālī avasaritabbā, yasmiṃ vā padese vesālī, tadavasari, taṃ pattoti attho. <bold>Mahāvane kūṭāgārasālāya</bold>nti ettha <bold>mahāvanaṃ</bold>nāma sayaṃjātamaropimaṃ saparicchedaṃ mahantaṃ vanaṃ. Kapilavatthusāmantā pana mahāvanaṃ himavantena saha ekābaddhaṃ aparicchedaṃ hutvā mahāsamuddaṃ āhacca ṭhitaṃ, idaṃ tādisaṃ na hotīti saparicchedaṃ mahantaṃ vananti mahāvanaṃ. <bold>Kūṭāgārasālā</bold>pana mahāvanaṃ nissāya kate ārāme kūṭāgāraṃ anto katvā haṃsavaṭṭakacchannena haṃsamaṇḍalākārena katā.</paragraph>
<paragraph line="448"><bold>Tadahuposathe</bold>ti <pageBreak edition="V" number="1.0101" />ettha <bold>tadahū</bold>ti tasmiṃ ahani, tasmiṃ divaseti attho. Upavasanti etthāti <bold>uposatho,</bold>upavasitabbadivaso. <bold>Upavasantī</bold>ti ca sīlena vā sabbaso āhārassa ca abhuñjanasaṅkhātena anasanena <pageBreak edition="M" number="1.0113" />vā khīrapānamadhupānādimattena vā upetā hutvā vasantīti attho. So panesa divaso aṭṭhamīcātuddasīpannarasībhedena tividho. Katthaci pana pātimokkhepi sīlepi upavāsepi paññattiyampi uposathasaddo āgato. Tathā hesa ‘‘āyāmāvuso kappina, uposathaṃ gamissāmā’’tiādīsu pātimokkhuddese āgato. ‘‘Evaṃ aṭṭhaṅgasamannāgato kho visākhe uposatho upavuttho’’tiādīsu (a. ni. 8.43) sīle. ‘‘Suddhassa ve sadā pheggu, suddhassuposatho sadā’’tiādīsu (ma. ni. 1.79) upavāse. ‘‘Uposatho nāma nāgarājā’’tiādīsu (dī. ni. 2.246; ma. ni. 3.258) paññattiyañca āgato. Tattha upecca vasitabbato uposatho pātimokkhuddeso. Upetena samannāgatena hutvā vasitabbato santāne vāsetabbato uposatho sīlaṃ. Asanādisaṃyamādiṃ vā upecca vasantīti uposatho upavāso. Tathārūpe hatthiassavisese uposathoti samaññāmattato uposatho paññatti. Idha pana ‘‘na, bhikkhave, tadahuposathe sabhikkhukā āvāsā’’tiādīsu (mahāva. 181) viya uposathadivaso adhippeto, tasmā tadahuposatheti tasmiṃ uposathadivaseti attho. <bold>Kaṃsapāti</bold>nti suvaṇṇapātiṃ. <bold>Kahāpaṇampī</bold>tiādīsu kahāpaṇassa samabhāgo <bold>aḍḍho. Pādo</bold>catutthabhāgo. Māsakoyeva <bold>māsakarūpaṃ. Sabbaṃ tāva vattabba</bold>nti iminā sattasatikakkhandhake (cūḷava. 446 ādayo) āgatā sabbāpi pāḷi idha ānetvā vattabbāti dasseti. Sā kuto vattabbāti āha <bold>‘‘yāva imāya pana vinayasaṅgītiyā’’</bold>tiādi. Saṅgāyitasadisameva saṅgāyiṃsūti sambandho.</paragraph>
<paragraph line="449"><bold>Pubbe kataṃ upādāyā</bold>ti pubbe kataṃ paṭhamasaṅgītimupādāya. Sā panāyaṃ saṅgītīti sambandho. <bold>Tesū</bold>ti tesu saṅgītikārakesu theresu. <bold>Vissutā</bold>ti gaṇapāmokkhatāya vissutā sabbattha pākaṭā. Tasmiñhi sannipāte aṭṭheva gaṇapāmokkhā mahātherā ahesuṃ, tesu ca vāsabhagāmī sumanoti dve therā anuruddhattherassa saddhivihārikā, avasesā cha ānandattherassa. Ete pana sabbepi aṭṭha mahātherā bhagavantaṃ diṭṭhapubbā. Idāni te there sarūpato dassento āha <bold>‘‘sabbakāmī cā’’</bold>tiādi. <bold>Sāṇasambhūto</bold>ti sāṇadesavāsī sambhūtatthero <pageBreak edition="M" number="1.0114" />. Dutiyo saṅgahoti sambandho. <bold>Pannabhārā</bold>ti patitakkhandhabhārā. ‘‘Bhārā have pañcakkhandhā’’ti (saṃ. ni. 3.22) hi vuttaṃ. <bold>Katakiccā</bold>ti catūsu saccesu catūhi maggehi kattabbassa pariññāpahānasaachakiriyābhāvanāsaṅkhātassa soḷasavidhassapi kiccassa pariniṭṭhitattā katakiccā.</paragraph>
<paragraph line="450"><bold>Abbuda</bold>nti upaddavaṃ vadanti corakammampi bhagavato vacanaṃ thenetvā attano vacanassa dīpanato <pageBreak edition="V" number="1.0102" />. <bold>Gaṇṭhipade</bold>pana ‘‘abbudaṃ gaṇḍo’’ti vuttaṃ. <bold>Ima</bold>nti vakkhamānanidassanaṃ. Sandissamānā mukhā <bold>sammukhā. Uparibrahmalokūpapattiyā bhāvitamagga</bold>nti uparibrahmaloke upapattiyā uppāditajjhānaṃ. Jhānañhi tatrūpapattiyā upāyabhāvato idha ‘‘maggo’’ti vuttaṃ. Upāyo hi ‘‘maggo’’ti vuccati. Vacanattho panettha – taṃ taṃ upapattiṃ maggati gavesati janeti nipphādetīti maggoti evaṃ veditabbo. Atthato cāyaṃ maggo nāma cetanāpi hoti cetanāsampayuttadhammāpi tadubhayampi. ‘‘Nirayañcāhaṃ, sāriputta, jānāmi nirayagāmiñca magga’’nti (ma. ni. 1.153) hi ettha cetanā maggo nāma.</paragraph>
<gatha1 line="451">‘‘Saddhā hiriyaṃ kusalañca dānaṃ,</gatha1>
<gatha2 line="452">Dhammā ete sappurisānuyātā;</gatha2>
<gatha3 line="453">Etañhi maggaṃ diviyaṃ vadanti,</gatha3>
<gathalast line="454">Etena hi gacchati devaloka’’nti. (a. ni. 8.32; kathā. 479) –</gathalast>
<unindented line="455">Ettha cetanāsampayuttadhammā maggo nāma. ‘‘Ayaṃ bhikkhave maggo ayaṃ paṭipadā’’ti <bold>saṅkhārūpapattisuttā</bold>dīsu (ma. ni. 3.161) cetanāpi cetanāsampayuttadhammāpi maggo nāma. Imasmiṃ ṭhāne jhānassa adhippetattā cetanāsampayuttadhammā gahetabbā.</unindented>
<paragraph line="456"><bold>Moggalibrāhmaṇassā</bold>ti lokasammatassa aputtakassa moggalināmabrāhmaṇassa. Nanu ca kathametaṃ nāma vuttaṃ ‘‘moggalibrāhmaṇassa gehe paṭisandhiṃ gahessatī’’ti. Kiṃ uparūpapattiyā paṭiladdhasamāpattīnampi kāmāvacare uppatti hotīti? Hoti. Sā ca katādhikārānaṃ mahāpuññānaṃ cetopaṇidhivasena hoti, na sabbesanti daṭṭhabbaṃ. Atha mahaggatassa garukakammassa vipākaṃ paṭibāhitvā parittakammaṃ kathamattano vipākassa okāsaṃ karotīti? Ettha ca tāva tīsupi <bold>gaṇṭhipadesu</bold>idaṃ <pageBreak edition="M" number="1.0115" />vuttaṃ ‘‘nikantibaleneva jhānā parihāyati, tato parihīnajjhānā nibbattantī’’ti. Keci pana ‘‘anīvaraṇāvatthāya nikantiyā jhānassa parihāni vīmaṃsitvā gahetabbā’’ti vatvā evamettha kāraṇaṃ vadanti ‘‘satipi mahaggatakammuno vipākapaṭibāhanasamatthassa parittakammassapi abhāve ‘ijjhati, bhikkhave, sīlavato cetopaṇidhi visuddhattā’ti (dī. ni. 3.337; a. ni. 8.35; saṃ. ni. 4.352) vacanato kāmabhave cetopaṇidhi mahaggatakammassa vipākaṃ paṭibāhitvā parittakammuno vipākassa okāsaṃ karotī’’ti.</paragraph>
<paragraph line="457"><bold>Sādhu</bold><pageBreak edition="V" number="1.0103" /><bold>sappurisā</bold>ti ettha <bold>sādhū</bold>ti āyācanatthe nipāto, taṃ yācāmāti attho. <bold>Haṭṭhapahaṭṭho</bold>ti cittapīṇanavasena punappunaṃ santuṭṭho. <bold>Udaggudaggo</bold>ti sarīravikāruppādanapītivasena udaggudaggo. Pītimā hi puggalo kāyacittānaṃ uggatattā abbhuggatattā ‘‘udaggo’’ti vuccati. <bold>Sādhūti paṭissuṇitvā</bold>ti ‘‘sādhū’’ti paṭivacanaṃ datvā. <bold>Tīretvā</bold>ti niṭṭhapetvā. <bold>Puna paccāgamiṃsū</bold>ti puna āgamiṃsu. <bold>Tena kho pana samayenā</bold>ti yasmiṃ samaye dutiyasaṅgītiṃ akaṃsu, tasmiṃ samayeti attho. <bold>Navakā</bold>ti vuttamevatthaṃ vibhāvetuṃ <bold>‘‘daharabhikkhū’’</bold>ti vuttaṃ. <bold>Taṃ adhikaraṇaṃ na sampāpuṇiṃsū</bold>ti taṃ vajjiputtakehi uppāditaṃ adhikaraṇaṃ vinicchinituṃ na sampāpuṇiṃsu nāgamiṃsu. No ahuvatthāti sambandho. <bold>Idaṃ daṇḍakamma</bold>nti idāni vattabbaṃ sandhāya vuttaṃ. Yāvatāyukaṃ ṭhatvā parinibbutāti sambandho, yāva attano attano āyuparimāṇaṃ, tāva ṭhatvā parinibbutāti attho.</paragraph>
<paragraph line="458">Kiṃ pana katvā te therā parinibbutāti āha <bold>‘‘dutiyaṃ saṅgahaṃ katvā’’</bold>tiādi. Anāgatepi saddhammavuḍḍhiyā hetuṃ katvā parinibbutāti sambandho. Idāni ‘‘tepi nāma evaṃ mahānubhāvā therā aniccatāya vasaṃ gatā, kimaṅgaṃ pana aññe’’ti saṃvejetvā ovadanto āha <bold>‘‘khīṇāsavā’’</bold>tiādi. <bold>Aniccatāvasa</bold>nti aniccatāvasattaṃ, aniccatāyattabhāvaṃ aniccatādhīnabhāvanti vuttaṃ hoti. <bold>Jammiṃ</bold>lāmakaṃ <bold>durabhisambhavaṃ</bold>anabhibhavanīyaṃ atikkamituṃ asakkuṇeyyaṃ aniccataṃ evaṃ ñatvāti sambandho. Keci pana ‘‘durabhisambhava’’nti ettha ‘‘pāpuṇituṃ asakkuṇeyya’’nti imamatthaṃ gahetvā ‘‘yaṃ durabhisambhavaṃ niccaṃ amataṃ padaṃ, taṃ pattuṃ vāyame dhīro’’ti sambandhaṃ <pageBreak edition="M" number="1.0116" />vadanti. <bold>Sabbākārenā</bold>ti sabbappakārena vattabbaṃ kiñcipi asesetvā dutiyasaṅgīti saṃvaṇṇitāti adhippāyo.</paragraph>
<centered line="459">Iti samantapāsādikāya vinayaṭṭhakathāya sāratthadīpaniyaṃ</centered>
<centered line="460">Dutiyasaṅgītikathāvaṇṇanā samattā.</centered>
<subhead line="461">Tatiyasaṅgītikathāvaṇṇanā</subhead>
<paragraph line="462">Imissā pana saṅgītiyā dhammasaṅgāhakattherehi nikkaḍḍhitā te dasasahassā vajjiputtakā bhikkhū pakkhaṃ pariyesamānā attano attano anurūpaṃ dubbalapakkhaṃ labhitvā visuṃ mahāsaṅghikaṃ ācariyakulaṃ <pageBreak edition="V" number="1.0104" />nāma akaṃsu, tato bhijjitvā aparāni dve ācariyakulāni jātāni gokulikā ca ekabyohārikā ca. Gokulikanikāyato bhijjitvā aparāni dve ācariyakulāni jātāni paṇṇattivādā ca bāhuliyā ca. Bahussutikātipi tesaṃyeva nāmaṃ, tesaṃyeva antarā cetiyavādā nāma apare ācariyavādā uppannā. Evaṃ mahāsaṅghikācariyakulato dutiye vassasate pañcācariyakulāni uppannāni, tāni mahāsaṅghikehi saddhiṃ cha honti.</paragraph>
<paragraph line="463">Tasmiṃyeva dutiye vassasate theravādato bhijjitvā dve ācariyavādā uppannā mahisāsakā ca vajjiputtakā ca. Tattha vajjiputtakavādato bhijjitvā apare cattāro ācariyavādā uppannā dhammuttarikā bhaddayānikā channāgārikā samitikāti. Puna tasmiṃyeva dutiye vassasate mahisāsakavādato bhijjitvā sabbatthivādā dhammaguttikāti dve ācariyavādā uppannā. Puna sabbatthivādakulato bhijjitvā kassapikā nāma jātā, kassapikesupi bhinnesu apare saṅkantikā nāma jātā, saṅkantikesu bhinnesu suttavādā nāma jātāti theravādato bhijjitvā ime ekādasa ācariyavādā uppannā, te theravādena saddhiṃ dvādasa honti. Iti ime ca dvādasa mahāsaṅghikānañca cha ācariyavādāti sabbe aṭṭhārasa ācariyavādā dutiye vassasate <pageBreak edition="M" number="1.0117" />uppannā. Aṭṭhārasa nikāyātipi aṭṭhārasācariyakulānītipi etesaṃyeva nāmaṃ. Etesu pana sattarasa vādā bhinnakā, theravādoveko asambhinnakoti veditabbo. Vuttampi cetaṃ dīpavaṃse –</paragraph>
<gatha1 line="464">‘‘Nikkaḍḍhitā pāpabhikkhū, therehi vajjiputtakā;</gatha1>
<gathalast line="465">Aññaṃ pakkhaṃ labhitvāna, adhammavādī bahū janā.</gathalast>
<gatha1 line="466">‘‘Dasasahassā samāgantvā, akaṃsu dhammasaṅgahaṃ;</gatha1>
<gathalast line="467">Tasmāyaṃ dhammasaṅgīti, mahāsaṅgīti vuccati.</gathalast>
<gatha1 line="468">‘‘Mahāsaṅgītikā bhikkhū, vilomaṃ akaṃsu sāsane;</gatha1>
<gathalast line="469">Bhinditvā mūlasaṅgahaṃ, aññaṃ akaṃsu saṅgahaṃ.</gathalast>
<gatha1 line="470">‘‘Aññatra saṅgahitaṃ suttaṃ, aññatra akariṃsu te;</gatha1>
<gathalast line="471">Atthaṃ dhammañca bhindiṃsu, vinaye nikāyesu ca pañcasu.</gathalast>
<gatha1 line="472">‘‘Pariyāyadesitañcāpi <pageBreak edition="V" number="1.0105" />, atho nippariyāyadesitaṃ;</gatha1>
<gathalast line="473">Nītatthañceva neyyatthaṃ, ajānitvāna bhikkhavo.</gathalast>
<gatha1 line="474">‘‘Aññaṃ sandhāya bhaṇitaṃ, aññaṃ atthaṃ ṭhapayiṃsu te;</gatha1>
<gathalast line="475">Byañjanacchāyāya te bhikkhū, bahuṃ atthaṃ vināsayuṃ.</gathalast>
<gatha1 line="476">‘‘Chaḍḍetvāna ekadesaṃ, suttaṃ vinayagambhiraṃ;</gatha1>
<gathalast line="477">Patirūpaṃ suttaṃ vinayaṃ, tañca aññaṃ kariṃsu te.</gathalast>
<gatha1 line="478">‘‘Parivāraṃ atthuddhāraṃ, abhidhammaṃ chappakaraṇaṃ;</gatha1>
<gatha1 line="479">Paṭisambhidañca niddesaṃ, ekadesañca jātakaṃ;</gatha1>
<gathalast line="480">Ettakaṃ vissajjetvāna, aññāni akariṃsu te.</gathalast>
<gatha1 line="481">‘‘Nāmaṃ liṅgaṃ parikkhāraṃ, ākappakaraṇāni ca;</gatha1>
<gathalast line="482">Pakatibhāvaṃ vijahitvā, tañca aññaṃ akaṃsu te.</gathalast>
<gatha1 line="483">‘‘Pubbaṅgamā bhinnavādā, mahāsaṅgītikārakā;</gatha1>
<gathalast line="484">Tesañca anukārena, bhinnavādā bahū ahu.</gathalast>
<gatha1 line="485">‘‘Tato aparakālamhi, tasmiṃ bhedo ajāyatha;</gatha1>
<gathalast line="486">Gokulikā ekabyohāri, dvidhā bhijjittha bhikkhavo.</gathalast>
<gatha1 line="487">‘‘Gokulikānaṃ <pageBreak edition="M" number="1.0118" />dve bhedā, aparakālamhi jāyatha;</gatha1>
<gathalast line="488">Bahussutikā ca paññatti, dvidhā bhijjittha bhikkhavo.</gathalast>
<gatha1 line="489">‘‘Cetiyā ca punavādī, mahāsaṅgītibhedakā;</gatha1>
<gathalast line="490">Pañca vādā ime sabbe, mahāsaṅgītimūlakā.</gathalast>
<gatha1 line="491">‘‘Atthaṃ dhammañca bhindiṃsu, ekadesañca saṅgahaṃ;</gatha1>
<gathalast line="492">Ganthañca ekadesañhi, chaḍḍetvā aññaṃ akaṃsu te.</gathalast>
<gatha1 line="493">‘‘Nāmaṃ <pageBreak edition="V" number="1.0106" />liṅgaṃ parikkhāraṃ, ākappakaraṇāni ca;</gatha1>
<gathalast line="494">Pakatibhāvaṃ vijahitvā, tañca aññaṃ akaṃsu te.</gathalast>
<gatha1 line="495">‘‘Visuddhattheravādamhi, puna bhedo ajāyatha;</gatha1>
<gathalast line="496">Mahisāsakā vajjiputtakā, dvidhā bhijjittha bhikkhavo.</gathalast>
<gatha1 line="497">‘‘Vajjiputtakavādamhi, catudhā bhedo ajāyatha;</gatha1>
<gathalast line="498">Dhammatturikā bhaddayānikā, channāgārikā ca samiti.</gathalast>
<gatha1 line="499">‘‘Mahisāsakānaṃ dve bhedā, aparakālamhi ajāyatha;</gatha1>
<gathalast line="500">Sabbatthivādā dhammaguttā, dvidhā bhijjittha bhikkhavo.</gathalast>
<gatha1 line="501">‘‘Sabbatthivādānaṃ kassapikā, saṅkanti kassapikena ca;</gatha1>
<gathalast line="502">Saṅkantikānaṃ suttavādī, anupubbena bhijjatha.</gathalast>
<gatha1 line="503">‘‘Ime ekādasa vādā, pabhinnā theravādato;</gatha1>
<gatha1 line="504">Atthaṃ dhammañca bhindiṃsu, ekadesañca saṅgahaṃ;</gatha1>
<gathalast line="505">Ganthañca ekadesañhi, chaḍḍetvā aññaṃ akaṃsu te.</gathalast>
<gatha1 line="506">‘‘Nāmaṃ liṅgaṃ parikkhāraṃ, ākappakaraṇāni ca;</gatha1>
<gathalast line="507">Pakatibhāvaṃ vijahitvā, tañca aññaṃ akaṃsu te.</gathalast>
<gatha1 line="508">‘‘Sattarasa bhinnavādā, ekavādo abhinnako;</gatha1>
<gatha1 line="509">Sabbevaṭṭhārasa honti, bhinnavādena te saha;</gatha1>
<gathalast line="510">Nigrodhova mahārukkho, theravādānamuttamo.</gathalast>
<gatha1 line="511">‘‘Anūnaṃ anadhikañca, kevalaṃ jinasāsanaṃ;</gatha1>
<gathalast line="512">Kaṇṭakā viya rukkhamhi, nibbattā vādasesakā.</gathalast>
<gatha1 line="513">‘‘Paṭhame <pageBreak edition="M" number="1.0119" /><pageBreak edition="V" number="1.0107" />vassasate natthi, dutiye vassasatantare;</gatha1>
<gathalast line="514">Bhinnā sattarasa vādā, uppannā jinasāsane’’ti.</gathalast>
<paragraph line="515">Aparāparaṃ pana hemavatā rājagirikā siddhatthikā pubbaseliyā aparaseliyā vājiriyāti aññepi cha ācariyavādā uppannā. Purimakānaṃ pana aṭṭhārasannaṃ ācariyavādānaṃ vasena pavattamāne sāsane asoko dhammarājā paṭiladdhasaddho divase divase buddhapūjāya satasahassaṃ, dhammapūjāya satasahassaṃ, saṅghapūjāya satasahassaṃ, attano ācariyassa nigrodhattherassa satasahassaṃ, catūsu dvāresu bhesajjatthāya satasahassanti pañca satasahassāni pariccajanto sāsane uḷāraṃ lābhasakkāraṃ pavattesi. Tadā hatalābhasakkārehi titthiyehi uppāditaṃ anekappakāraṃ sāsanamalaṃ visodhetvā moggaliputtatissatthero tipiṭakapariyattidharānaṃ pabhinnapaṭisambhidānaṃ bhikkhūnaṃ sahassamekaṃ gahetvā yathā mahākassapatthero ca yasatthero ca dhammañca vinayañca saṅgāyiṃsu, evameva saṅgāyanto tatiyasaṅgītiṃ akāsi. Idāni taṃ tatiyasaṅgītiṃ mūlato pabhuti vitthāretvā dassento āha <bold>‘‘tissopi kho mahābrahmā brahmalokato cavitvā moggalibrāhmaṇassa gehe paṭisandhiṃ aggahesī’’</bold>tiādi.</paragraph>
<paragraph line="516">Tattha <bold>gehe paṭisandhiṃ aggahesī</bold>ti moggalibrāhmaṇassa gehe brāhmaṇiyā kucchimhi paṭisandhiṃ aggahesīti attho. Gehassa pana tannissayattā nissite nissayavohāravasena ‘‘gehe paṭisandhiṃ aggahesī’’ti vuttaṃ yathā ‘‘mañcā ukkuṭṭhiṃ karonti, sabbo gāmo āgato’’ti. <bold>Sattavassānī</bold>ti accantasaṃyoge upayogavacanaṃ. <bold>Aticchathā</bold>ti atikkamitvā icchatha, idha bhikkhā na labbhati, ito aññattha gantvā bhikkhaṃ pariyesathāti adhippāyo. <bold>‘‘Bho pabbajitā’’</bold>tiādi brāhmaṇo attano gehe bhikkhālābhaṃ anicchanto āha. <bold>Paṭiyāditabhattato</bold>ti sampādetvā ṭhapitabhattato. <bold>Tadupiya</bold>nti tadanurūpaṃ. <bold>Upasamaṃ disvā</bold>ti therassa kāyacittavūpasamaṃ punappunaṃ disvā, ñatvāti attho. Iriyāpathavūpasamasandassanena hi tannibandhino cittassa yoniso pavattiupasamopi viññāyati. <bold>Bhiyyoso mattāya pasīditvā</bold>ti <pageBreak edition="M" number="1.0120" />punappunaṃ visesato adhikataraṃ pasīditvā. <bold>Bhattavissaggakaraṇatthāyā</bold>ti bhattakiccakaraṇatthāya. <bold>Adhivāsetvā</bold>ti sampaṭicchitvā.</paragraph>
<paragraph line="517"><bold>Soḷasavassuddesiko</bold>ti soḷasavassoti uddisitabbo voharitabboti soḷasavassuddeso, soyeva soḷasavassuddesiko. Soḷasavassoti vā uddisitabbataṃ arahatīti soḷasavassuddesiko, soḷasavassāni vā uddisitabbāni assāti soḷasavassuddesiko, soḷasavassoti uddeso vā assa <pageBreak edition="V" number="1.0108" />atthīti soḷasavassuddesiko, atthato pana soḷasavassikoti vuttaṃ hoti. <bold>Tiṇṇaṃ vedānaṃ pāragū</bold>ti iruvedayajuvedasāmavedasaṅkhātānaṃ tiṇṇaṃ vedānaṃ paguṇakaraṇavasena pāraṃ gatoti pāragū. Pāragūti cettha niccasāpekkhatāya samāsādikaṃ veditabbaṃ. <bold>Laggetvā</bold>ti olambetvā. <bold>Na ca kācī</bold>ti ettha <bold>ca</bold>-saddo avadhāraṇe, kāci kathā neva uppajjatīti attho. <bold>Pallaṅka</bold>nti nisīditabbāsanaṃ. <bold>Uppajjissatī</bold>ti etthāpi ‘‘kathā’’ti idaṃ ānetvā sambandhitabbaṃ. <bold>Kupito anattamano</bold>ti kopena kupito, anattamano domanassena. Domanassasamaṅgī hi puggalo pītisukhehi na attamano na attacittoti anattamanoti vuccati. Na sakamanoti vā anattamano attano vase aṭṭhitacittattā.</paragraph>
<paragraph line="518"><bold>Caṇḍikkabhāve</bold>ti caṇḍiko vuccati caṇḍo thaddhapuggalo, tassa bhāvo caṇḍikkaṃ, thaddhabhāvoti attho. Idha pana ‘‘caṇḍikkabhāve’’ti vuttattā caṇḍikoyeva caṇḍikkanti gahetabbaṃ, tena ‘‘caṇḍikkabhāve’’ti ettha thaddhabhāveti attho veditabbo. <bold>Kiñci manta</bold>nti kiñci vedaṃ. <bold>Aññe ke jānissantī</bold>ti na keci jānissantīti adhippāyo. <bold>Pucchitvā sakkā jānitu</bold>nti attano padesañāṇe ṭhitattā thero evamāha. Sabbaññubuddhā eva hi ‘‘puccha, māṇava, yadākaṅkhasī’’tiādinā paccekabuddhādīhi asādhāraṇaṃ sabbaññupavāraṇaṃ pavārenti. Sāvakā pana padesañāṇe ṭhitattā ‘‘sutvā vedissāmā’’ti vā ‘‘pucchitvā sakkā jānitu’’nti vā vadanti.</paragraph>
<paragraph line="519"><bold>Tīsu vedesū</bold>tiādīsu tayo vedā pubbe vuttanayā eva. <bold>Nighaṇḍū</bold>ti nāmanighaṇḍurukkhādīnaṃ vevacanappakāsakaṃ satthaṃ, <bold>vevacanappakāsaka</bold>nti ca pariyāyasaddadīpakanti attho, ekekassa atthassa anekapariyāyavacanavibhāvakanti <pageBreak edition="M" number="1.0121" />vuttaṃ hoti. Nidassanamattañcetaṃ anekesaṃ atthānaṃ ekasaddassa vacanīyatāvibhāvanavasenapi tassa ganthassa pavattattā. Vacanīyavācakabhāvena atthaṃ saddañca nikhaṇḍeti bhindati vibhajja dassetīti nikhaṇḍu, so eva idha kha-kārassa gha-kāraṃ katvā nighaṇḍūti vutto. <bold>Keṭubha</bold>nti kiriyākappavikappo kavīnaṃ upakārasatthaṃ. Ettha ca <bold>kiriyākappavikappo</bold>ti vacībhedādilakkhaṇā kiriyā kappīyati vikappīyati etenāti kiriyākappo, so pana vaṇṇapadabandhapadatthādivibhāgato bahuvikappoti kiriyākappavikappoti vuccati. Idañca mūlakiriyākappaganthaṃ sandhāya vuttaṃ. So hi satasahassaparimāṇo nayādicariyādikaṃ pakaraṇaṃ. Vacanatthato pana kiṭati gameti kiriyādivibhāgaṃ, taṃ vā anavasesapariyādānato gamento pūretīti keṭubhanti vuccati, saha nighaṇḍunā keṭubhena ca <bold>sanighaṇḍukeṭubhā,</bold>tayo vedā. Tesu sanighaṇḍukeṭubhesu. Ṭhānakaraṇādivibhāgato <pageBreak edition="V" number="1.0109" />nibbacanavibhāgato ca akkharā pabhedīyanti etenāti akkharappabhedo, sikkhā ca nirutti ca. Saha akkharappabhedenāti <bold>sākkharappabhedā,</bold>tesu sākkharappabhedesu. <bold>Itihāsapañcamesū</bold>ti athabbanavedaṃ catutthaṃ katvā ‘‘itiha āsa itiha āsā’’ti īdisavacanapaṭisaṃyutto purāṇakathāsaṅkhāto itihāso pañcamo etesanti itihāsapañcamā, tayo vedā. Tesu itihāsapañcamesu. <bold>Neva attanā passatī</bold>ti neva sayaṃ passati, neva jānātīti attho. <bold>Puccha, byākarissāmī</bold>ti ‘‘sabbāpi pucchā vedesuyeva antogadhā’’ti sallakkhento evamāha.</paragraph>
<paragraph line="520"><bold>Yassa citta</bold>ntiādipañhadvayaṃ cuticittasamaṅgino khīṇāsavassa cuticittassa uppādakkhaṇaṃ sandhāya vuttaṃ. Tattha paṭhamapañhe <bold>uppajjatī</bold>ti uppādakkhaṇasamaṅgitāya uppajjati. <bold>Na nirujjhatī</bold>ti nirodhakkhaṇaṃ appattatāya na nirujjhati. <bold>Tassa citta</bold>nti tassa puggalassa tato paṭṭhāya cittaṃ nirujjhissati nuppajjissatīti pucchati. <bold>Yassa vā panā</bold>tiādike pana dutiyapañhe <bold>nirujjhissatī</bold>ti yassa cittaṃ bhaṅgakkhaṇaṃ patvā nirujjhissati. <bold>Nuppajjissatī</bold>ti bhaṅgato parabhāge sayaṃ vā aññaṃ vā nuppajjissati, tassa puggalassa cittaṃ uppajjati na nirujjhatīti pucchati. Imesaṃ pana pañhānaṃ paṭhamo pañho vibhajjabyākaraṇīyo, tasmā ‘‘yassa cittaṃ uppajjati na nirujjhati, tassa cittaṃ nirujjhissati nuppajjissatī’’ti (yama. 2.cittayamaka.63) evaṃ <pageBreak edition="M" number="1.0122" />puṭṭhena satā evamayaṃ pañho ca vissajjetabbo ‘‘pacchimacittassa uppādakkhaṇe tesaṃ cittaṃ uppajjati na nirujjhati nirujjhissati na uppajjissati, itaresaṃ cittassa uppādakkhaṇe tesaṃ cittaṃ uppajjati na nirujjhati, nirujjhissati ceva uppajjissati cā’’ti (yama. 2.cittayamaka.63). Yesañhi paricchinnavaṭṭadukkhānaṃ khīṇāsavānaṃ sabbapacchimassa cuticittassa uppādakkhaṇe vattati, tesaṃ tadeva cuticittaṃ nirujjhissati nuppajjissatīti. Uppādappattatāya uppajjati nāma, bhaṅgaṃ appattatāya na nirujjhati. Bhaṅgaṃ pana patvā taṃ tesaṃ cittaṃ nirujjhissati, tato appaṭisandhikattā aññaṃ na uppajjissati. Ṭhapetvā pana pacchimacittasamaṅgikhīṇāsavaṃ itaresaṃ sekkhāsekkhaputhujjanānaṃ uppādakkhaṇasamaṅgicittaṃ uppādappattatāya uppajjati nāma, bhaṅgaṃ appattatāya na nirujjhati. Bhaṅgaṃ pana patvā nirujjhissateva, aññaṃ pana tasmiṃ vā aññasmiṃ vā attabhāve uppajjissati ceva nirujjhissati ca. Dutiyo pana pañho arahato cuticittassa uppādakkhaṇe niyamitattā ekaṃsabyākaraṇīyo, tasmā ‘‘yassa vā pana cittaṃ nirujjhissati na uppajjissati, tassa cittaṃ uppajjati na nirujjhatī’’ti puṭṭhena ‘‘āmantā’’ti vattabbaṃ. Khīṇāsavassa hi uppādakkhaṇasamaṅgicuticittaṃ bhaṅgaṃ patvā nirujjhissati <pageBreak edition="V" number="1.0110" />nāma, tato paraṃ nuppajjissati. Uppādakkhaṇasamaṅgitāya pana uppajjati ceva bhaṅgaṃ appattatāya na nirujjhati cāti vuccati.</paragraph>
<paragraph line="521">Ayaṃ pana māṇavo evamime pañhe vissajjetumasakkonto vighātaṃ pāpuṇi, tasmā vuttaṃ <bold>‘‘māṇavo uddhaṃ vā adho vā harituṃ asakkonto’’</bold>tiādi. Tattha <bold>uddhaṃ vā adho vā harituṃ asakkonto</bold>ti uparimapade vā heṭṭhimapadaṃ, heṭṭhimapade vā uparimapadaṃ atthato samannāharituṃ asakkontoti attho, pubbenāparaṃ yojetvā pañhassa atthaṃ paricchindituṃ asakkontoti vuttaṃ hoti. <bold>Dvattiṃsākārakammaṭṭhānaṃ tāva ācikkhī</bold>ti ‘‘atthi imasmiṃ kāye’’tiādikaṃ dvattiṃsākārakammaṭṭhānaṃ ‘‘mantassa upacāro aya’’nti paṭhamaṃ ācikkhi. Sotāpannānaṃ sīlesu paripūrakāritāya samādinnasīlato natthi parihānīti āha <bold>‘‘abhabbo dāni sāsanato nivattitu’’</bold>nti. <bold>Vaḍḍhetvā</bold>ti uparimaggatthāya kammaṭṭhānaṃ vaḍḍhetvā. <bold>Appossukko bhaveyya buddhavacanaṃ gahetu</bold>nti arahattappattiyā katakiccabhāvatoti <pageBreak edition="M" number="1.0123" />adhippāyo. Vohāravidhimhi chekabhāvatthaṃ <bold>‘‘upajjhāyo maṃ bhante tumhākaṃ santikaṃ pahiṇī’’</bold>tiādi vuttaṃ.</paragraph>
<paragraph line="522"><bold>Udakadantaponaṃ upaṭṭhāpesī</bold>ti paribhogatthāya udakañca dantakaṭṭhañca paṭiyādetvā ṭhapesi. Dante punanti visodhenti etenāti dantaponaṃ vuccati dantakaṭṭhaṃ. Guṇavantānaṃ saṅgahetabbabhāvato thero sāmaṇerassa ca khantivīriyaupaṭṭhānādiguṇe paccakkhakaraṇatthaṃ vināva abhiññāya pakatiyā vīmaṃsamāno puna sammajjanādiṃ akāsi. ‘‘Sāmaṇerassa cittadamanatthaṃ akāsī’’tipi vadanti. <bold>Buddhavacanaṃ paṭṭhapesī</bold>ti buddhavacanaṃ uggaṇhāpetuṃ ārabhi. <bold>Ṭhapetvā vinayapiṭaka</bold>nti ettha ‘‘sāmaṇerānaṃ vinayapariyāpuṇanaṃ cārittaṃ na hotīti ṭhapetvā vinayapiṭakaṃ avasesaṃ buddhavacanaṃ uggaṇhāpesī’’ti tīsupi <bold>gaṇṭhipadesu</bold>vuttaṃ. <bold>Avassikova samāno</bold>ti upasampadato paṭṭhāya aparipuṇṇaekavassoti adhippāyo. Moggaliputtatissattherassa hadaye patiṭṭhāpitampi buddhavacanaṃ vohāravasena tassa hatthe patiṭṭhāpitaṃ nāma hotīti katvā vuttaṃ <bold>‘‘hatthe sakalaṃ buddhavacanaṃ patiṭṭhāpetvā’’</bold>ti. <bold>Yāvatāyukaṃ ṭhatvā parinibbāyiṃsū</bold>ti moggaliputtatissattherassa hatthe sakalasāsanapatiṭṭhāpanena dutiyasaṅgītikārakāropitadaṇḍakammato muttā hutvā yāvatāyukaṃ ṭhatvā parinibbāyiṃsu.</paragraph>
<paragraph line="523"><bold>Bindusārassa rañño ekasataputtā</bold>ti ettha <bold>bindusāro</bold>nāma sakyakulappasuto candaguttassa nāma rañño putto. Tathā hi viṭaṭūbhasaṅgāme kapilavatthuto nikkhantasakyaputtehi māpite moriyanagare khattiyakulasambhavo candaguttakumāro pāṭaliputte rājā ahosi. Tassa putto bindusāro <pageBreak edition="V" number="1.0111" />nāma rājakumāro pitu accayena rājā hutvā ekasataputtakānaṃ janako ahosi. <bold>Ekasata</bold>nti ekañca satañca ekasataṃ, ekenādhikaṃ satanti attho. Ekāva mātā assāti <bold>ekamātikaṃ,</bold>attanā sahodaranti vuttaṃ hoti. Na tāva ekarajjaṃ katanti āha <bold>‘‘anabhisittova rajjaṃ kāretvā’’</bold>ti. <bold>Ekarajjābhiseka</bold>nti sakalajambudīpe ekādhipaccavasena kariyamānaṃ abhisekaṃ. Puññappabhāvena pāpuṇitabbāpi rājiddhiyo arahattamaggena āgatā paṭisambhidādayo <pageBreak edition="M" number="1.0124" />avasesavisesā viya payogasampattibhūtā abhisekānubhāveneva āgatāti āha <bold>‘‘abhisekānubhāvena cassa imā rājiddhiyo āgatā’’</bold>ti.</paragraph>
<paragraph line="524">Tattha <bold>rājiddhiyo</bold>ti rājabhāvānugatappabhāvā. <bold>Yato</bold>ti yato soḷasaghaṭato. <bold>Sāsane uppannasaddho</bold>ti buddhasāsane paṭiladdhasaddho. <bold>Asandhimittā</bold>ti tassāva nāmaṃ. Tassā kira sarīre sandhayo na paññāyanti, tasmā evaṃnāmikā jātātipi vadanti. Devatā eva divase divase āharantīti sambandho. <bold>Devasika</bold>nti divase divase. <bold>Agadāmalaka</bold>nti appakeneva sarīrasodhanādisamatthaṃ sabbadosaharaṇaṃ osadhāmalakaṃ. <bold>Agadaharītaka</bold>mpi tādisameva harītakaṃ. Tesu kira dvīsu yathākāmamekaṃ paribhuñjati. <bold>Chaddantadahato</bold>ti chaddantadahasamīpe ṭhitadevavimānato kapparukkhato vā. ‘‘Chaddantadahe tādisā rukkhavisesā santi, tato āharantī’’tipi vadanti. <bold>Dibbañca pānaka</bold>nti dibbaphalarasapānakañca. <bold>Asuttamayika</bold>nti kapparukkhato nibbattadibbadussattā suttehi na katanti asuttamayikaṃ. <bold>Sumanapupphapaṭa</bold>nti sabbattha sukhumaṃ hutvā uggatapupphānaṃ atthitāya sumanapupphapaṭaṃ nāma jātaṃ. <bold>Uṭṭhitassa sālino</bold>ti sayaṃjātasālino. Samudāyāpekkhañcettha ekavacanaṃ, sālīnanti attho. <bold>Nava vāhasahassānī</bold>ti ettha ‘‘catasso muṭṭhiyo eko kuḍuvo, cattāro kuḍuvā eko pattho, cattāro patthā eko āḷhako, cattāro āḷhakā ekaṃ doṇaṃ, cattāro doṇā ekamānikā, catasso mānikā ekakhārī, vīsati khāriyo eko vāho, tadeva ekaṃ sakaṭa’’nti suttanipātaṭṭhakathādīsu (su. ni. aṭṭha. 2.kokālikasuttavaṇṇanā; saṃ. ni. aṭṭha. 1.1.181; a. ni. 3.10; 89) vuttaṃ. Idha pana ‘‘dve sakaṭāni eko vāho’’ti vadanti. <bold>Nitthusakaṇe karontī</bold>ti thusakuṇḍakarahite karonti. <bold>Madhuṃ karontī</bold>ti āgantvā samīpaṭṭhāne madhuṃ karonti. <bold>Balikammaṃ karontī</bold>ti sabbattha balikammakārakā raṭṭhavāsino viya madhurasaraṃ vikūjantā baliṃ karonti. ‘‘Āgantvā ākāseyeva saddaṃ katvā attānaṃ ajānāpetvā gacchantī’’ti vadanti.</paragraph>
<paragraph line="525">Suvaṇṇasaṅkhalikāyeva bandhanaṃ <bold>suvaṇṇasaṅkhalikabandhanaṃ</bold>. <bold>Catunnaṃ buddhāna</bold>nti kakusandhādīnaṃ catunnaṃ buddhānaṃ. <bold>Adhigatarūpadassana</bold>nti paṭiladdharūpadassanaṃ. Ayaṃ kira kappāyukattā catunnampi buddhānaṃ <pageBreak edition="V" number="1.0112" />rūpasampattiṃ paccakkhato addakkhi. <bold>Kāḷaṃ nāma</bold><pageBreak edition="M" number="1.0125" /><bold>nāgarājānaṃ ānayitvā</bold>ti ettha so pana nāgarājā gaṅgāyaṃ nikkhittasuvaṇṇasaṅkhalikāya gantvā attano pādesu patitasaññāya āgatoti veditabbo. Nanu ca asokassa rañño āṇā heṭṭhā yojanato upari pavattati, imassa ca vimānaṃ yojanaparicchedato heṭṭhā patiṭṭhitaṃ, tasmā kathaṃ ayaṃ nāgarājā rañño āṇāya āgatoti? Kiñcāpi attano vimānaṃ yojanaparicchedato heṭṭhā patiṭṭhitaṃ, tathāpi rañño āṇāpavattiṭṭhānena saha ekābaddhatāya tassa āṇaṃ akāsi. Yathā hi rajjasīmantaravāsino manussā tehi tehi rājūhi nippīḷiyamānā tesaṃ tesaṃ āṇāya pavattanti, evaṃsampadamidanti vadanti.</paragraph>
<paragraph line="526"><bold>Āpāthaṃ karohī</bold>ti sammukhaṃ karohi, gocaraṃ karohīti attho. Tena nimmitaṃ buddharūpaṃ passantoti sambandho. Kīdisaṃ taṃ buddharūpanti āha <bold>‘‘sakalasarīravippakiṇṇā’’</bold>tiādi. Tattha <bold>puññappabhāvanibbatta</bold>ggahaṇaṃ tena nimmitānampi asītianubyañjanapaṭimaṇḍitānaṃ dvattiṃsamahāpurisalakkhaṇānaṃ bhagavato puññappabhāvanibbattaasītianubyañjanādīhi sadisattā katanti daṭṭhabbaṃ. Na hi tena tadā nimmitaṃ anekākāraparipuṇṇaṃ buddharūpaṃ bhagavato puññappabhāvena nibbattanti sakkā vattuṃ. <bold>Asītianubyañjanaṃ</bold>tambanakhatuṅganāsādi. <bold>Dvattiṃsamahāpurisalakkhaṇaṃ</bold>suppatiṭṭhitapādatādi. <bold>Vikasita…pe… salilatala</bold>nti sūriyarasmisamphassena vikasitehi vikāsamupagatehi kaṃ alaṅkarotīti ‘‘kamala’’nti laddhanāmehi rattapadumehi nīluppalādibhedehi uppalehi ceva setapadumasaṅkhātehi puṇḍarīkehi ca paṭimaṇḍitaṃ samantato sajjitaṃ jalatalamiva. <bold>Tārāgaṇa…pe… gaganatala</bold>nti sabbattha vippakiṇṇatārakagaṇassa rasmijālavisadehi vipphuritāya bhāsamānāya sobhāya kantiyā samujjalaṃ sammā bhāsamānaṃ gaganatalamiva ākāsatalamiva. <bold>Sañjhāppabhā…pe… kanakagirisikhara</bold>nti sañjhākālasañjātappabhānurāgehi indacāpehi vijjulatāhi ca parikkhittaṃ samantato parivāritaṃ kanakagirisikharamiva suvaṇṇapabbatakūṭamiva. <bold>Vimalaketumālā</bold>ti ettha ‘‘ketumālā nāma sīsato nikkhamitvā upari muddhani puñjo hutvā dissamānarasmirāsī’’ti vadanti. ‘‘Muddhani majjhe paññāyamāno unnatappadesotipi vadantī’’ti tīsupi <bold>gaṇṭhipadesu</bold>vuttaṃ. Yasmā pana asoko <pageBreak edition="M" number="1.0126" />dhammarājā sañjātapītisomanasso sattāhaṃ nirāhāro hutvā yathāṭhitova avikkhittacitto pasādasommehi cakkhūhi nirantaraṃ buddharūpameva olokesi, tasmā akkhīhi pūjā katā nāma hotīti āha <bold>‘‘akkhipūjaṃ nāma akāsī’’</bold>ti. Atha vā cakkhūnaṃ tādisassa iṭṭhārammaṇassa upaṭṭhāpanena akkhīnaṃ pūjā katā nāma hotīti vuttaṃ ‘‘akkhipūjaṃ nāma akāsī’’ti.</paragraph>
<paragraph line="527">Iddhivibhāvanādhikārappasaṅgena <pageBreak edition="V" number="1.0113" />cetaṃ vatthu vuttaṃ, nānukkamena. Ayañhettha anukkamo – asoko kira mahārājā upari vakkhamānānukkamena sīhapañjarena olokento nigrodhasāmaṇeraṃ iriyāpathasampannaṃ nāgarajananayanāni ākaḍḍhantaṃ yugamattaṃ pekkhamānaṃ disvā pasīditvā sañjātapemo sabahumāno āmantāpetvā setacchattassa heṭṭhā sīhāsane nisīdāpetvā bhojetvā sāmaṇerassa vacanādāse dissamānaṃ dasabalassa dhammakāyaṃ disvā ratanattaye pasīditvā sapariso saraṇasīlesu patiṭṭhāya tato paṭṭhāya abhivaḍḍhamānasaddho pubbe bhojiyamānāni titthiyasaṭṭhisahassāni nīharitvā bhikkhūnaṃ saṭṭhisahassānaṃ suvakāhatasālisampāditabhattaṃ paṭṭhapetvā devatopanītaṃ anotattasalilaṃ nāgalatādantakaṭṭhañca upanāmetvā niccasaṅghupaṭṭhānaṃ karonto ekadivasaṃ suvaṇṇasaṅkhalikabandhanaṃ vissajjetvā kāḷaṃ nāgarājānaṃ ānayitvā tena nimmitaṃ vuttappakāraṃ sirīsobhaggasampannaṃ buddharūpaṃ passanto dīghaputhulaniccalanayanappabhāhi sattāhaṃ akkhipūjamakāsi.</paragraph>
<paragraph line="528">Idāni pana yathānusandhiṃ ghaṭetvā anukkamena tassa sāsanāvatāraṃ dassento āha <bold>‘‘rājā kira abhisekaṃ pāpuṇitvā’’</bold>tiādi. <bold>Bāhirakapāsaṇḍa</bold>nti bāhirakappaveditaṃ samayavādaṃ. Bāhirakappaveditā hi samayavādā sattānaṃ taṇhāpāsaṃ diṭṭhipāsañca ḍenti oḍḍentīti ‘‘pāsaṇḍā’’ti vuccanti. <bold>Pariggaṇhī</bold>ti vīmaṃsamāno pariggahesi. <bold>Bindusāro brāhmaṇabhatto ahosī</bold>ti attano pitu candaguttassa kālato paṭṭhāya brāhmaṇesu sambhatto ahosi. Candakena nāma kira brāhmaṇena samussāhito candaguttakumāro tena dinnanaye ṭhatvā sakalajambudīpe ekarajjamakāsi, tasmā tasmiṃ brāhmaṇe sañjātabahumānavasena candaguttakālato paṭṭhāya saṭṭhisahassamattā brāhmaṇajātikā tasmiṃ rājakule <pageBreak edition="M" number="1.0127" />niccabhattikā ahesuṃ. <bold>Brāhmaṇāna</bold>nti paṇḍaraṅgaparibbājakādibhāvamanupagate dasseti. Paṇḍaraṅgaparibbājakādayo ca brāhmaṇajātivantoti āha <bold>‘‘brāhmaṇajātiyapāsaṇḍāna’’</bold>nti. Ettha pana diṭṭhipāsādīnaṃ oḍḍanato paṇḍaraṅgādayova ‘‘pāsaṇḍā’’ti vuttā. <bold>Sīhapañjare</bold>ti mahāvātapāne. <bold>Upasamaparibāhirenā</bold>ti upasamato paribāhirena, upasamarahitenāti attho. <bold>Antepuraṃ atiharathā</bold>ti antepuraṃ pavesetha, ānethāti vuttaṃ hoti.</paragraph>
<paragraph line="529">Amā saha bhavanti kiccesūti <bold>amaccā,</bold>rajjakiccavosāpanakā. <bold>Devā</bold>ti rājānaṃ ālapanti. Rājāno hi dibbanti kāmaguṇehi kīḷanti, tesu vā viharanti vijayasamatthatāyogena paccatthike vijetuṃ icchanti, issariyaṭhānādisakkāradānagahaṇaṃ taṃ taṃ atthānusāsanaṃ vā karonti voharanti, puññānubhāvappattāya jutiyā jotantīti vā ‘‘devā’’ti vuccanti <pageBreak edition="V" number="1.0114" />. Tathā hi te catūhi saṅgahavatthūhi janaṃ rañjentā sayaṃ yathāvuttehi visesehi rājanti dippanti sobhantīti ‘‘rājāno’’ti ca vuccanti. <bold>Nigaṇṭhādayo</bold>ti ettha <bold>nigaṇṭho</bold>nāma ‘‘amhākaṃ gaṇṭhanakileso saṃsāre palibuddhanakicco rāgādikileso khettavatthuputtadārādivisayo natthi, kilesagaṇṭhirahitā maya’’nti evaṃ vāditāya ‘‘nigaṇṭhā’’ti laddhanāmā titthiyā.</paragraph>
<paragraph line="530"><bold>Uccāvacānī</bold>ti uccāni ca avacāni ca, mahantāni ceva khuddakāni ca, atha vā visiṭṭhāni ceva lāmakāni cāti attho. <bold>Bhaddapīṭhakesū</bold>ti vettamayapīṭhesu. <bold>Sāro</bold>ti sīlādiguṇasāro. <bold>Rājaṅgaṇenā</bold>ti rājanivesanadvāre vivaṭena bhūmippadesena. Aṅgaṇanti hi katthaci kilesā vuccanti ‘‘rāgo aṅgaṇa’’ntiādīsu (vibha. 924). Rāgādayo hi aṅganti etehi taṃsamaṅgīpuggalā nihīnabhāvaṃ gacchantīti aṅgaṇānīti vuccanti. Katthaci malaṃ vā paṅko vā ‘‘tasseva rajassa vā aṅgaṇassa vā pahānāya vāyamatī’’tiādīsu (ma. ni. 1.184). Añjati sammakkhetīti hi aṅgaṇaṃ, malādi. Katthaci tathārūpo vivaṭappadeso ‘‘cetiyaṅgaṇaṃ bodhiyaṅgaṇa’’ntiādīsu. Añjati tattha ṭhitaṃ atisundaratāya abhibyañjetīti hi aṅgaṇaṃ, vivaṭo bhūmippadeso. Idhāpi soyeva adhippeto. <bold>Danta</bold>ntiādīsu kilesavipphandarahitacittatāya <bold>dantaṃ,</bold>niccaṃ paccupaṭṭhitasatārakkhatāya <bold>guttaṃ,</bold>cakkhādiindriyānaṃ <pageBreak edition="M" number="1.0128" />santatāya <bold>santindriyaṃ,</bold>pāsādikena iriyāpathena samannāgatattā <bold>sampannairiyāpathaṃ</bold>. Idāni nigrodhasāmaṇeraṃ sarūpato vibhāvetukāmo āha <bold>‘‘ko panāyaṃ nigrodho nāmā’’</bold>tiādi.</paragraph>
<paragraph line="531"><bold>Tatrāyaṃ anupubbikathā</bold>ti ettha bindusārassa kira ekasataputtesu moriyavaṃsajāya dhammadeviyā asokatissanāmānaṃ dvinnaṃ puttānaṃ majjhe jeṭṭho asokakumāro avantiraṭṭhaṃ bhuñjati. Pitarā pesito pāṭaliputtato paññāsayojanamatthake viṭaṭūbhabhayāgatānaṃ sākiyānamāvāsaṃ veṭisaṃ nāma nagaraṃ patvā tattha veṭisaṃ nāma seṭṭhidhītaraṃ ādāya ujjenīrājadhāniyaṃ rajjaṃ karonto mahindaṃ nāma kumāraṃ saṅghamittañca kumārikaṃ labhitvā tehi saddhiṃ rajjasukhamanubhavanto pituno gilānabhāvaṃ sutvā ujjeniṃ pahāya sīghaṃ pāṭaliputtaṃ upagantvā pitu upaṭṭhānaṃ katvā tassa accayena rajjaṃ aggahesi. Taṃ sutvā yuvarājā sumanābhidhāno kujjhitvā ‘‘ajja me maraṇaṃ vā hotu rajjaṃ vā’’ti aṭṭhanavutibhātikaparivuto saṃvaṭṭasāgare jalataraṅgasaṅghāto viya ajjhottharanto upagacchati. Tato asoko ujjenīrājā saṅgāmaṃ pakkhanditvā sattumaddanaṃ karonto sumanaṃ nāma rājakumāraṃ gahetvā ghātesi. Tena vuttaṃ <bold>‘‘bindusārarañño kira dubbalakāleyeva asokakumāro attanā laddhaṃ ujjenīrajjaṃ <pageBreak edition="V" number="1.0115" />pahāya āgantvā sabbanagaraṃ attano hatthagataṃ katvā sumanaṃ nāma rājakumāraṃ aggahesī’’</bold>ti.</paragraph>
<paragraph line="532"><bold>Paripuṇṇagabbhā</bold>ti paripakkagabbhā. <bold>Ekaṃ sāla</bold>nti sabbaparicchannaṃ ekaṃ pāsādaṃ. ‘‘Devatāya pana ānubhāvena tasmiṃ pāsāde mahājanena adissamānā hutvā vāsaṃ kappesī’’ti vadanti. <bold>Nibaddhavatta</bold>nti ‘‘ekassa divasassa ettaka’’nti niyāmetvā ṭhapitavattaṃ. <bold>Hetusampada</bold>nti arahattūpanissayapuññasampadaṃ. <bold>Khuraggeyevā</bold>ti khurakammapariyosāneyeva, tacapañcakakammaṭṭhānaṃ gahetvā taṃ pariggaṇhanto antimāya kesavaṭṭiyā voropanāya samakālameva ca arahattaṃ pāpuṇīti vuttaṃ hoti. <bold>Sarīraṃ jaggitvā</bold>ti dantakaṭṭhakhādanamukhadhovanādīhi sarīraparikammaṃ katvā.</paragraph>
<paragraph line="533"><bold>Sīhapañjare caṅkamatī</bold>ti sīhapañjarasamīpe aparāparaṃ caṅkamati. <bold>Taṅkhaṇaññevā</bold>ti tasmiṃ khaṇeyeva. <bold>Ayaṃ jano</bold>ti rājaṅgaṇe caramānaṃ janaṃ disvā <pageBreak edition="M" number="1.0129" />vadati. <bold>Bhantamigappaṭibhāgo</bold>ti anavaṭṭhitattā kāyacāpallena samannāgatattā bhantamigasadiso. Ativiya sobhatīti sambandho. <bold>Ālokitavilokita</bold>nti ettha <bold>ālokitaṃ</bold>nāma puratopekkhanaṃ. Abhimukholokanañhi ‘‘ālokita’’nti vuccati. <bold>Vilokita</bold>nti anudisāpekkhanaṃ, yaṃ disābhimukhaṃ oloketi, tadanugatadisāpekkhananti attho. <bold>Samiñjanaṃ</bold>pabbasaṅkocanaṃ. <bold>Pasāraṇañca</bold>tesaṃyeva pasāraṇaṃ. <bold>Lokuttaradhammo</bold>ti sesajanesu avijjamāno visiṭṭhadhammo. <bold>Pemaṃ saṇṭhahī</bold>ti pemaṃ patiṭṭhāsi, uppajjīti attho. <bold>Vāṇijako ahosī</bold>ti madhuvāṇijako ahosi.</paragraph>
<paragraph line="534">Atīte kira tayo bhātaro madhuvāṇijakā ahesuṃ. Tesu kaniṭṭho madhuṃ vikkiṇāti, itare araññato āharanti. Tadā eko paccekabuddho paṇḍukarogāturo ahosi. Aparo pana paccekabuddho tadatthaṃ madhubhikkhāya caramāno nagaraṃ pāvisi. Paviṭṭhañca taṃ ekā kumbhadāsī udakaharaṇatthaṃ titthaṃ gacchamānā addasa. Disvā ca pucchitvā āgatakāraṇañca ñatvā ‘‘ettha, bhante, madhuvāṇijakā vasanti, tattha gacchathā’’ti hatthaṃ pasāretvā madhuāpaṇaṃ dassesi. So ca tattha agamāsi. Taṃ disvā kaniṭṭho madhuvāṇijo sañjātapītisomanasso ‘‘kenāgatāttha, bhante’’ti pucchitvā tamatthaṃ viditvā pattaṃ gahetvā madhuno pūretvā dadamāno pattapuṇṇaṃ madhuṃ uggantvā mukhato vissanditvā bhūmiyaṃ patamānaṃ disvā pasannamānaso ‘‘imināhaṃ, bhante, puññakammena jambudīpe ekarajjaṃ kareyyaṃ, āṇā ca me ākāse pathaviyañca yojanappamāṇe ṭhāne pharatū’’ti patthanamakāsi. Paccekabuddho ca ‘‘evaṃ hotu upāsakā’’ti vatvā gandhamādanaṃ gantvā paccekabuddhassa bhesajjamakāsi.</paragraph>
<paragraph line="535">Kaniṭṭho <pageBreak edition="V" number="1.0116" />pana madhuvāṇijo madhuṃ datvā gehe nisinno itare araññato āgate disvā evamāha ‘‘tumhākaṃ bhātaro cittaṃ pasādetha, mamañca tumhākañca madhuṃ gahetvā īdisassa nāma paccekabuddhassa pattaṃ pūretvā adāsi’’nti. Tesu jeṭṭho kujjhitvā evamāha ‘‘caṇḍālāpi kāsāvanivāsino honti, nanu tava hatthato madhuṃ paṭiggahetvā gato caṇḍālo bhavissatī’’ti. Majjhimo pana kujjhitvā ‘‘tava paccekabuddhaṃ gahetvā parasamudde nikkhipāhī’’ti āha. Pacchā pana tepi dve bhātaro kaniṭṭhena vuccamānaṃ <pageBreak edition="M" number="1.0130" />dānānisaṃsapaṭisaṃyuttakathaṃ sutvā anumodiṃsuyeva. Sāpi ca kumbhadāsī ‘‘tassa madhudāyakassa aggamahesī bhaveyya’’nti patthanamakāsi. Tesu kaniṭṭho asoko dhammarājā ahosi, sā ca kumbhadāsī ativiya rūpasobhaggappattā asandhimittā nāma tassa aggamahesī ahosi. Parasamuddavādī pana majjhimo imasmiṃyeva tambapaṇṇidīpe devānaṃpiyatisso nāma mahānubhāvo rājā ahosi. Jeṭṭho pana caṇḍālavāditāya caṇḍālagāme jāto nigrodho nāma sāmaṇero ahosi. Tena vuttaṃ <bold>‘‘pubbe hi kira puññakaraṇakāle esa rañño jeṭṭhabhātā vāṇijako ahosī’’</bold>ti.</paragraph>
<paragraph line="536"><bold>Pubbe va sannivāsenā</bold>ti ettha (jā. aṭṭha. 2.2.174) gāthābandhavasena <bold>vā</bold>-saddassa rassattaṃ katanti veditabbaṃ, pubbe sannivāsena vāti vuttaṃ hoti. Tattha <bold>pubbe</bold>ti atītajātiyaṃ. <bold>Sannivāsenā</bold>ti sahavāsena. Sahasaddattho hi ayaṃ saṃsaddo. <bold>Paccuppannahitena vā</bold>ti paccuppanne vattamānabhave hitacaraṇena vā. Evaṃ imehi dvīhi kāraṇehi sinehasaṅkhātaṃ pemaṃ jāyate uppajjati. Idaṃ vuttaṃ hoti – pemaṃ nāmetaṃ dvīhipi kāraṇehi jāyati, purimabhave mātā vā pitā vā dhītā vā putto vā bhātā vā bhaginī vā pati vā bhariyā vā sahāyo vā mitto vā hutvā yo yena saddhiṃ ekaṭṭhāne nivutthapubbo, tassa iminā pubbe vā sannivāsena bhavantarepi anubandhanto so sineho na vijahati, imasmiṃ attabhāve katena paccuppannena hitena vāti evaṃ imehi dvīhi kāraṇehi taṃ pemaṃ nāma jāyatīti. Kiṃ viyāti āha <bold>‘‘uppalaṃ va yathodake’’</bold>ti. Etthāpi <bold>vā</bold>-saddassa vuttanayeneva rassattaṃ katanti daṭṭhabbaṃ. Avuttasampiṇḍanattho cettha vāsaddo. Tena padumādayo saṅgaṇhāti. <bold>Yathā</bold>-saddo upamāyaṃ. Idaṃ vuttaṃ hoti – yathā uppalañca sesañca padumādi udake jāyamānaṃ dve kāraṇāni nissāya jāyati udakañceva kalalañca, tathā etehi dvīhi kāraṇehi pemaṃ jāyatīti.</paragraph>
<paragraph line="537"><bold>Rañño hatthe</bold>ti santikaṃ upagatassa rañño hatthe. <bold>Rañño anurūpa</bold>nti ekūnasatabhātukānaṃ ghātitattā caṇḍapakatitāya rajje ṭhitattā ca ‘‘pamādavihārī aya’’nti maññamāno tadanurūpaṃ dhammapade appamādavaggaṃ desetuṃ <pageBreak edition="M" number="1.0131" />ārabhi. Tattha (dha. pa. aṭṭha. 1.23) <bold>appamādo</bold>ti satiyā <pageBreak edition="V" number="1.0117" />avippavāso, niccaṃ upaṭṭhitāya satiyā etaṃ adhivacanaṃ. <bold>Amatapada</bold>nti amataṃ vuccati nibbānaṃ. Tañhi ajātattā na jīyati na mīyati, tasmā ‘‘amata’’nti vuccati. Amatassa padaṃ amatapadaṃ, amatassa adhigamupāyoti vuttaṃ hoti. <bold>Pamādo</bold>ti pamajjanabhāvo, muṭṭhassaccasaṅkhātassa satiyā vossaggassetaṃ nāmaṃ. <bold>Maccuno</bold>ti maraṇassa. <bold>Pada</bold>nti upāyo maggo. Pamatto hi jātiṃ nātivattati, jāto pana jīyati ceva mīyati cāti pamādo maccuno padaṃ nāma hoti, maraṇaṃ upanetīti vuttaṃ hoti.</paragraph>
<paragraph line="538"><bold>Aññātaṃ tāta, pariyosāpehī</bold>ti iminā ‘‘sadā appamādena hutvā vattitabbanti ettakeneva mayā ñātaṃ, tumhe dhammadesanaṃ niṭṭhapethā’’ti tasmiṃ dhamme attano paṭipajjitukāmataṃ dīpento dhammadesanāya pariyosānaṃ pāpetvā kathane ussāhaṃ janeti. Keci pana ‘‘abhāsīti ettha ‘bhāsissāmi vitakkemī’ti atthaṃ gahetvā ‘sabbaṃ appamādavaggaṃ bhāsissāmī’ti sallakkhitattā abhāsīti vuttaṃ, raññā pana aḍḍhagāthaṃ sutvāva ‘aññātaṃ tāta, pariyosāpehī’ti vuttattā ‘upari na kathesī’’’ti vadanti. ‘‘Taṃ pana yuttaṃ na hotī’’ti tīsupi <bold>gaṇṭhipadesu</bold>vuttaṃ. <bold>Dhuvabhattānī</bold>ti niccabhattāni. Vajjāvajjaṃ upanijjhāyatīti upajjhāyoti āha <bold>‘‘vajjāvajjaṃ disvā codetā sāretā cā’’</bold>ti. Tattha <bold>vajjāvajja</bold>nti khuddakaṃ mahantañca vajjaṃ. <bold>Codetā</bold>ti ‘‘idaṃ tayā dukkaṭaṃ, idaṃ dubbhāsita’’ntiādīni vatvā codetā. <bold>Sāretā</bold>ti attano vajjaṃ assarantassa satiṃ uppādetā, sammāpaṭipattiyaṃ vā sāretā, pavattetāti attho.</paragraph>
<paragraph line="539">‘‘Evaṃ tayā buddhavacanaṃ sajjhāyitabbaṃ, evaṃ abhikkamitabbaṃ, evaṃ paṭikkamitabba’’ntiādinā ācārassa sikkhāpanato ācariyo nāmāti āha <bold>‘‘imasmiṃ sāsane sikkhitabbakadhammesu patiṭṭhāpetā’’</bold>ti. Tattha <bold>sikkhitabbakadhammo</bold>nāma sakalaṃ buddhavacanaṃ sīlādayo ca dhammā. <bold>‘‘Pabbajjā ca upasampadā cā’’</bold>ti idaṃ labbhamānavasena vuttaṃ <pageBreak edition="M" number="1.0132" />. <bold>Ācariyupajjhāyāna</bold>nti iminā pabbajjā upasampadā ca yojetabbā, <bold>mama cā</bold>ti iminā pana pabbajjāva. Tadā sāmaṇerabhūmiyaṃ ṭhitattā nigrodhassa bhāviniṃ vā upasampadaṃ sandhāya ubhayampi yojetabbaṃ. Saraṇagamanavasena pabbajjāsiddhito bhikkhusaṅghassapi pabbajjāya nissayabhāvo veditabbo. Bhaṇḍukammavasenapi nissayabhāvo labbhatevāti gahetabbaṃ. <bold>Divase divase vaḍḍhāpento</bold>ti vuttanayeneva divase divase tato tato diguṇaṃ katvā vaḍḍhāpento. <bold>Pothujjanikenā</bold>ti puthujjanabhāvānurūpena. Nigrodhattherassa ānubhāvakittanādhikārattā pubbe vuttampi pacchā vattabbampi sampiṇḍetvā āha <bold>‘‘puna rājā asokārāmaṃ nāma mahāvihāraṃ kāretvā’’</bold>tiādi <pageBreak edition="V" number="1.0118" />. <bold>Cetiyapaṭimaṇḍitānī</bold>ti ettha cayitabbaṃ pūjetabbanti <bold>cetiyaṃ,</bold>iṭṭhakādīhi citattā vā cetiyaṃ, cetiyehi paṭimaṇḍitāni vibhūsitānīti cetiyapaṭimaṇḍitāni. <bold>Dhammenā</bold>ti dhammato anapetena.</paragraph>
<paragraph line="540">Vuttamevatthaṃ vitthārato vibhāvento āha <bold>‘‘ekadivasaṃ kirā’’</bold>tiādi. <bold>Asokārāme mahādānaṃ datvā</bold>ti ettha kate ārāme pacchā kārāpakassa rañño nāmavasena niruḷhaṃ nāmapaṇṇattiṃ sandhāya vuttaṃ <bold>‘‘asokārāme’’</bold>ti. Keci pana ‘‘tasmiṃ divase rājā attano ghareyeva sabbaṃ bhikkhusaṅghaṃ nisīdāpetvā bhojetvā imaṃ pañhaṃ pucchī’’ti vadanti. <bold>Mahādānaṃ datvā</bold>ti bhojetvā sabbaparikkhāradānavasena mahādānaṃ datvā. Vuttañhetaṃ <bold>dīpavaṃse</bold>–</paragraph>
<gatha1 line="541">‘‘Nivesanaṃ pavesetvā, nisīdāpetvāna āsane;</gatha1>
<gatha1 line="542">Yāguṃ nānāvidhaṃ khajjaṃ, bhojanañca mahārahaṃ;</gatha1>
<gathalast line="543">Adāsi payatapāṇi, yāvadatthaṃ yadicchakaṃ.</gathalast>
<gatha1 line="544">‘‘Bhuttāvibhikkhusaṅghassa, onītapattapāṇino;</gatha1>
<gathalast line="545">Ekamekassa bhikkhuno, adāsi yugasāṭakaṃ.</gathalast>
<gatha1 line="546">‘‘Pādaabbhañjanaṃ telaṃ, chattañcāpi upāhanaṃ;</gatha1>
<gathalast line="547">Sabbaṃ samaṇaparikkhāraṃ, adāsi phāṇitaṃ madhuṃ.</gathalast>
<gatha1 line="548">‘‘Abhivādetvā <pageBreak edition="M" number="1.0133" />nisīdi, asokadhammo mahīpati;</gatha1>
<gathalast line="549">Nisajja rājā pavāresi, bhikkhusaṅghassa paccayaṃ.</gathalast>
<gatha1 line="550">‘‘Yāvatā bhikkhū icchanti, tāva demi yadicchakaṃ;</gatha1>
<gatha1 line="551">Santappetvā parikkhārena, pavāretvāna paccaye;</gatha1>
<gathalast line="552">Tato apucchi gambhīraṃ, dhammakkhandhaṃ sudesita’’nti.</gathalast>
<paragraph line="553"><bold>Aṅgato, mahārāja, nava aṅgānī</bold>tiādi moggaliputtatissattherena vuttanti vadanti. <bold>Navakammādhiṭṭhāyakaṃ adāsī</bold>ti caturāsītivihārasahassesu kattabbassa navakammassa adhiṭṭhāyakaṃ vidhāyakaṃ katvā adāsi. <bold>Ekadivasameva sabbanagarehi paṇṇāni āgamiṃsū</bold>ti sabbavihāresu kira rāhunā <pageBreak edition="V" number="1.0119" />candassa gahaṇadivase navakammaṃ ārabhitvā puna rāhunā candassa gahaṇadivaseyeva niṭṭhāpesuṃ, tasmā ekadivasameva paṇṇāni āgamiṃsūti vadanti. <bold>Aṭṭha sīlaṅgānī</bold>ti aṭṭha uposathaṅgasīlāni. <bold>‘‘Sabbālaṅkāravibhūsitāyā’’</bold>ti idaṃ asamādinnuposathaṅgānaṃ vasena vuttaṃ. <bold>Amaravatiyā rājadhāniyā</bold>ti tāvatiṃsadevanagare. <bold>Alaṅkatapaṭiyatta</bold>nti alaṅkatakaraṇavasena sabbasajjitaṃ.</paragraph>
<paragraph line="554">Adhikaṃ kāraṃ <bold>adhikāraṃ,</bold>adhikaṃ kiriyanti vuttaṃ hoti. <bold>Lokavivaraṇaṃ nāma pāṭihāriyaṃ akaṃsū</bold>ti ettha anekasahassasaṅkhyassa okāsalokassa tannivāsīsattalokassa ca vivaṭabhāvakaraṇapāṭihāriyaṃ lokavivaraṇaṃ nāma. Taṃ pana karonto iddhimā andhakāraṃ vā ālokaṃ karoti, paṭicchannaṃ vā vivaṭaṃ, anāpāthaṃ vā āpāthaṃ karoti. Kathaṃ? Ayañhi yathā paṭicchannopi dūre ṭhitopi attā vā paro vā dissati, evaṃ attānaṃ vā paraṃ vā pākaṭaṃ kātukāmo pādakajjhānato vuṭṭhāya ‘‘idaṃ andhakāraṭṭhānaṃ ālokajātaṃ hotū’’ti vā ‘‘idaṃ paṭicchannaṃ vivaṭaṃ hotū’’ti vā ‘‘idaṃ anāpāthaṃ āpāthaṃ hotū’’ti vā āvajjetvā puna pādakajjhānaṃ samāpajjitvā vuṭṭhāya adhiṭṭhāti. Saha adhiṭṭhānena yathādhiṭṭhitameva hoti. Apare dūre ṭhitāpi passanti, sayampi passitukāmo passati bhagavā viya devorohaṇe. Bhagavā hi devaloke abhidhammadesanaṃ niṭṭhapetvā saṅkassanagaraṃ otaranto sinerumuddhani ṭhatvā puratthimaṃ lokadhātuṃ olokesi, anekāni cakkavāḷasahassāni vivaṭāni viya hutvā ekaṅgaṇaṃ <pageBreak edition="M" number="1.0134" />viya hutvā pakāsiṃsu. Yathā ca puratthimena, evaṃ pacchimenapi uttarenapi dakkhiṇenapi sabbaṃ vivaṭamaddasa. Heṭṭhāpi yāva avīci upari ca yāva akaniṭṭhabhavanaṃ, tāva addasa. Manussāpi deve passanti, devāpi manusse. Tattha neva manussā uddhaṃ ullokenti, na devā adho olokenti, sabbe sammukhasammukhāva aññamaññaṃ passanti, taṃ divasaṃ lokavivaraṇaṃ nāma ahosi.</paragraph>
<paragraph line="555">Apica tambapaṇṇidīpe taḷaṅgaravāsī dhammadinnattheropi imaṃ pāṭihāriyaṃ akāsi. So kira ekadivasaṃ tissamahāvihāre cetiyaṅgaṇamhi nisīditvā ‘‘tīhi, bhikkhave, dhammehi samannāgato bhikkhu apaṇṇakapaṭipadaṃ paṭipanno hotī’’ti <bold>apaṇṇakasuttaṃ</bold>(a. ni. 3.16) kathento heṭṭhāmukhaṃ bījaniṃ akāsi, yāva avīcito ekaṅgaṇaṃ ahosi, tato uparimukhaṃ akāsi, yāva brahmalokā ekaṅgaṇaṃ ahosi. Thero nirayabhayena tajjetvā saggasukhena ca palobhetvā dhammaṃ desesi. Keci sotāpannā ahesuṃ, keci sakadāgāmī anāgāmī arahantoti evaṃ tasmiṃ divasepi lokavivaraṇaṃ nāma ahosi. Ime pana bhikkhū yathā <pageBreak edition="V" number="1.0120" />asoko dhammarājā asokārāme ṭhito catuddisā anuvilokento samantato samuddapariyantaṃ jambudīpaṃ passati, caturāsīti ca vihārasahassāni uḷārāya vihāramahapūjāya virocamānāni, evaṃ adhiṭṭhahitvā lokavivaraṇaṃ nāma pāṭihāriyaṃ akaṃsu.</paragraph>
<paragraph line="556"><bold>Vihāramahapūjāyā</bold>ti vihāramahasaṅkhātāya pūjāya. <bold>Vibhūti</bold>nti sampattiṃ. <bold>Evarūpaṃ pītipāmojja</bold>nti īdisaṃ pariccāgamūlakaṃ pītipāmojjaṃ. <bold>Moggaliputtatissattherassa bhāramakāsī</bold>ti therassa mahānubhāvattā ‘‘uttaripi ce kathetabbaṃ atthi, tampi soyeva kathessatī’’ti maññamāno bhikkhusaṅgho raññā pucchitapañhassa visajjanaṃ therassa bhāramakāsi. <bold>Sāsanassa dāyādo homi, na homī</bold>ti sāsanassa ñātako abbhantaro homi, na homīti attho. Yesaṃ sāsane pabbajitā puttadhītaro na santi, na te sāsane kattabbakiccaṃ attano bhāraṃ katvā vahantīti imamatthaṃ sandhāya thero evamāha <bold>‘‘na kho, mahārāja, ettāvatā sāsanassa dāyādo hotī’’</bold>ti. <bold>Kathañcarahi, bhante, sāsanassa dāyādo hotī</bold>ti ettha <bold>carahī</bold>ti nipāto akkhantiṃ <pageBreak edition="M" number="1.0135" />dīpeti. Idaṃ vuttaṃ hoti – yadi evarūpaṃ pariccāgaṃ katvāpi sāsanassa dāyādo na hoti, aññaṃ kiṃ nāma katvā hotīti.</paragraph>
<paragraph line="557"><bold>Tissakumārassa pabbajitakālato pabhutī</bold>ti yadā ca tissakumāro pabbajito, yena ca kāraṇena pabbajito, taṃ sabbaṃ vitthārato uttari āvi bhavissati. <bold>Sakkhasī</bold>ti sakkhissasi. <bold>Pāmojjajāto</bold>ti sañjātapāmojjo. <bold>Puttānaṃ manaṃ labhitvā</bold>ti ettha puttīpi sāmaññato puttasaddena vuttāti veditabbā, putto ca dhītā ca puttāti evaṃ ekasesanayena vā evaṃ vuttanti daṭṭhabbaṃ. Dhītusaddena saha payujjamāno hi puttasaddo ekova avasissati, dhītusaddo nivattatīti saddasatthavidū vadanti. <bold>Sikkhāya patiṭṭhāpesu</bold>nti tasmiṃyeva sīmamaṇḍale sikkhāsammutiṃ datvā pāṇātipātāveramaṇiādīsu vikālabhojanāveramaṇipariyosānāsu chasu sikkhāsu samādapanavasena sikkhāya patiṭṭhāpesuṃ. Saṭṭhivassāyapi hi sāmaṇeriyā ‘‘pāṇātipātāveramaṇiṃ dve vassāni avītikkamma samādānaṃ samādiyāmī’’tiādinā (pāci. 1078-1079) cha sikkhāyo samādiyitvā sikkhitabbāyeva. Na hi etāsu chasu sikkhāpadesu dve vassāni asikkhitasikkhaṃ sāmaṇeriṃ upasampādetuṃ vaṭṭati. Cha vassāni abhisekassa assāti <bold>chabbassābhiseko,</bold>abhisekato paṭṭhāya atikkantachavassoti vuttaṃ hoti.</paragraph>
<paragraph line="558"><bold>Sabbaṃ theravāda</bold>nti dve saṅgītiyo āruḷhā pāḷiyevettha ‘‘theravādo’’ti veditabbā. Sā hi <pageBreak edition="V" number="1.0121" />mahākassapapabhutīnaṃ mahātherānaṃ vādattā ‘‘theravādo’’ti vuccati. <bold>Kontaputtatissatthero</bold>ti ettha kontasakuṇiyo nāma kinnarajātiyo. ‘‘Tāsu ekissā kucchiyaṃ sayito manussajātiko raññā posito kontaputtatissatthero nāmā’’ti tīsupi <bold>gaṇṭhipadesu</bold>vuttaṃ. <bold>Mahāvaṃse</bold>pi cetaṃ vuttaṃ –</paragraph>
<gatha1 line="559">‘‘Pure pāṭaliputtamhā, vane vanacaro caraṃ;</gatha1>
<gathalast line="560">Kontakinnariyā saddhiṃ, saṃvāsaṃ kira kappayi.</gathalast>
<gatha1 line="561">‘‘Tena saṃvāsamanvāya, sā putte janayī duve;</gatha1>
<gathalast line="562">Tisso jeṭṭho kaniṭṭho tu, sumitto nāma nāmato.</gathalast>
<gatha1 line="563">‘‘Mahāvaruṇattherassa <pageBreak edition="M" number="1.0136" />, kāle pabbaji santike;</gatha1>
<gathalast line="564">Arahattaṃ pāpuṇiṃsu, chaḷabhiññāguṇaṃ ubho’’ti.</gathalast>
<paragraph line="565">Keci pana evaṃ vadanti ‘‘kontā nāma kaṭṭhavāhanarañño vaṃse jātā ekā rājadhītā. Taṃ garuḷayantena araññagataṃ eko vanacarako ānetvā tāya saddhiṃ saṃvāsaṃ kappesi. Sā tassa ubho putte vijāyi. Tatrāyaṃ jeṭṭhako mātunāmena kontaputto nāma jāto’’ti. Kaṭṭhavāhanarañño kira nagare sabbepi vibhavasampannā nadīpabbatakīḷādīsu garuḷasakuṇasadisaṃ yantaṃ kāretvā kaṭṭhavāhanarājā viya garuḷavāhanena vicaranti.</paragraph>
<paragraph line="566"><bold>Byādhipaṭikammatthaṃ bhikkhācāravattena āhiṇḍanto pasatamattaṃ sappiṃ alabhitvā</bold>ti tadā kira jeṭṭhassa kontaputtatissattherassa kucchivāto samuṭṭhāsi. Taṃ bāḷhāya dukkhavedanāya pīḷitaṃ kaniṭṭho sumitto nāma thero disvā ‘‘kimettha, bhante, laddhuṃ vaṭṭatī’’ti pucchi. Tissatthero, ‘‘āvuso, pasatamattaṃ sappiṃ laddhuṃ vaṭṭatī’’ti vatvā rañño nivedanaṃ tassa gilānapaccayaṃ pacchābhattaṃ sappiatthāya caraṇañca paṭikkhipitvā ‘‘bhikkhācāravelāyameva piṇḍāya carantena tayā yadi sakkā laddhuṃ, evaṃ vicaritvā yaṃ laddhaṃ, taṃ āharā’’ti āha. Kaniṭṭhopi vuttanayeneva bhikkhācāravattena caranto pasatamattampi sappiṃ nālattha. So pana kucchivāto balavataro sappighaṭasatenapi vūpasametuṃ asakkuṇeyyo ahosi. Thero teneva byādhibalena kālamakāsi. Keci pana ‘‘vicchikanāmakena kīṭavisena ḍaṭṭho thero tassa visavegena adhimattāya <pageBreak edition="V" number="1.0122" />dukkhavedanāya samannāgato taṃ vūpasametuṃ vuttanayeneva pasatamattaṃ sappiṃ alabhitvā parinibbuto’’ti vadanti. Vuttañhetaṃ <bold>mahāvaṃse</bold>–</paragraph>
<gatha1 line="567">‘‘Pāde kīṭavisenāsi, ḍaṭṭho jeṭṭho savedano;</gatha1>
<gathalast line="568">Āha puṭṭho kaniṭṭhena, bhesajjaṃ pasataṃ ghataṃ.</gathalast>
<gatha1 line="569">‘‘Rañño nivedanaṃ thero, gilānapaccayepi ca;</gatha1>
<gathalast line="570">Sappiatthañca caraṇaṃ, pacchābhattaṃ paṭikkhipi.</gathalast>
<gatha1 line="571">‘‘Piṇḍāya <pageBreak edition="M" number="1.0137" />ce caraṃ sappiṃ, labhase tvaṃ tamāhara;</gatha1>
<gathalast line="572">Iccāha tissatthero so, sumittaṃ theramuttamaṃ.</gathalast>
<gatha1 line="573">‘‘Piṇḍāya caratā tena, na laddhaṃ pasataṃ ghataṃ;</gatha1>
<gathalast line="574">Sappikumbhasatenāpi, byādhi jāto asādhiyo.</gathalast>
<gatha1 line="575">‘‘Teneva byādhinā thero, patto āyukkhayantikaṃ;</gatha1>
<gathalast line="576">Ovaditvappamādena, nibbātuṃ mānasaṃ akā.</gathalast>
<gatha1 line="577">‘‘Ākāsamhi nisīditvā, tejodhātuvasena so;</gatha1>
<gathalast line="578">Yathāruci adhiṭṭhāya, sarīraṃ parinibbuto.</gathalast>
<gatha1 line="579">‘‘Jālā sarīrā nikkhamma, nimaṃsachārikaṃ ḍahi;</gatha1>
<gathalast line="580">Therassa sakalaṃ kāyaṃ, aṭṭhikāni tu no ḍahī’’ti.</gathalast>
<paragraph line="581"><bold>Appamādena ovaditvā</bold>ti ‘‘amhādisānampi evaṃ paccayā dullabhā, tumhe labhamānesu paccayesu appamajjitvā samaṇadhammaṃ karothā’’ti evaṃ appamādena ovaditvā. <bold>Pallaṅkenā</bold>ti samantato ūrubaddhāsanena. Itthambhūtalakkhaṇe cetaṃ karaṇavacanaṃ. <bold>Tejodhātuṃ samāpajjitvā</bold>ti tejodhātukasiṇārammaṇaṃ jhānaṃ samāpajjitvā. <bold>Therassa sakkāraṃ katvā</bold>ti therassa dhātusakkāraṃ katvā. <bold>Catūsu dvāresu pokkharaṇiyo kārāpetvā bhesajjassa pūrāpetvā</bold>ti ekasmiṃ dvāre catasso pokkharaṇiyo <pageBreak edition="V" number="1.0123" />kārāpetvā tattha ekaṃ pokkharaṇiṃ sappissa pūrāpetvā ekaṃ madhuno, ekaṃ phāṇitassa, ekaṃ sakkarāya pūrāpesi. Sesadvāresupi evameva kārāpesīti vadanti.</paragraph>
<paragraph line="582"><bold>Sabhāyaṃ satasahassa</bold>nti nagaramajjhe vinicchayasālāyaṃ satasahassaṃ. Iminā sakalanagarato samuṭṭhitaṃ āyaṃ nidasseti. <bold>Pañcasatasahassāni rañño uppajjantī</bold>ti ca raṭṭhato uppajjanakaṃ āyaṃ ṭhapetvā vuttaṃ. <bold>Tato</bold>ti yathāvuttapañcasatasahassato. <bold>Nigrodhattherassa devasikaṃ satasahassaṃ visajjesī</bold>ti kathaṃ pana therassa satasahassaṃ visajjesi? Rājā kira divasassa tikkhattuṃ sāṭake parivattento ‘‘therassa cīvaraṃ nīta’’nti pucchitvā ‘‘āma nīta’’nti sutvāva parivatteti. Theropi divasassa tikkhattuṃ ticīvaraṃ parivatteti. Tassa hi ticīvaraṃ hatthikkhandhe ṭhapetvā pañcahi ca <pageBreak edition="M" number="1.0138" />gandhasamuggasatehi pañcahi ca mālāsamuggasatehi saddhiṃ pātova āharīyittha, tathā divā ceva sāyañca. Theropi na bhaṇḍikaṃ bandhitvā ṭhapesi, sampattasabrahmacārīnaṃ adāsi. Tadā kira jambudīpe bhikkhusaṅghassa yebhuyyena nigrodhattherasseva santakaṃ cīvaraṃ ahosi. Evaṃ therassa divase divase satasahassaṃ visajjesi. <bold>Uḷāro lābhasakkāro</bold>ti ettha labbhati pāpuṇīyatīti lābho, catunnaṃ paccayānametaṃ adhivacanaṃ. Sakkaccaṃ kātabbo dātabboti sakkāro, cattāro paccayāyeva. Paccayā eva hi paṇītapaṇītā sundarasundarā abhisaṅkharitvā katā ‘‘sakkāro’’ti vuccanti. Atha vā parehi kātabbagāravakiriyā pupphādīhi pūjā vā sakkāro.</paragraph>
<paragraph line="583"><bold>Diṭṭhigatānī</bold>ti ettha diṭṭhiyeva diṭṭhigataṃ ‘‘gūthagataṃ muttagataṃ (ma. ni. 2.119), saṅkhāragata’’ntiādīsu (mahāni. 41) viya. Gantabbābhāvato vā diṭṭhiyā gatamattaṃ diṭṭhigataṃ, diṭṭhiyā gahaṇamattanti attho. Diṭṭhippakāro vā diṭṭhigataṃ, diṭṭhibhedoti vuttaṃ hoti. Lokiyā hi vidhayuttagatappakārasadde samānatthe icchanti. <bold>Na kho panetaṃ sakkā imesaṃ majjhe vasantena vūpasametu</bold>nti tesañhi majjhe vasanto tesuyeva antogadhattā ādeyyavacano na hoti, tasmā evaṃ cintesi. Tadā tasmiṃ ṭhāne vasantassa sukhavihārābhāvato taṃ pahāya icchitabbasukhavihāramattaṃ gahetvā vuttaṃ <bold>‘‘attanā phāsukavihārena viharitukāmo’’</bold>ti. <bold>Ahogaṅgapabbata</bold>nti evaṃnāmakaṃ pabbataṃ. <bold>Dhammena vinayena satthusāsanenā</bold>ti ettha <bold>dhammo</bold>ti bhūtaṃ vatthu. <bold>Vinayo</bold>ti codanā sāraṇā ca. <bold>Satthusāsana</bold>nti ñattisampadā anusāvanasampadā ca, tasmā bhūtena vatthunā codetvā sāretvā ñattisampadāya anusāvanasampadāya ca ukkhepanīyādikammavasena niggayhamānāpīti vuttaṃ hoti. <bold>Abbudaṃ</bold>thenanaṭṭhena, <bold>malaṃ</bold>kiliṭṭhabhāvakaraṇaṭṭhena, <bold>kaṇṭakaṃ</bold>vijjhanaṭṭhena. <bold>Aggiṃ paricarantī</bold>ti aggihuttakā viya aggiṃ pūjenti <pageBreak edition="V" number="1.0124" />. <bold>Pañcātape tappantī</bold>ti catūsu ṭhānesu aggiṃ katvā majjhe ṭhatvā sūriyātapena tappanti. <bold>Ādiccaṃ anuparivattantī</bold>ti udayakālato pabhuti sūriyaṃ olokayamānā yāvatthaṅgamanā sūriyābhimukhāva parivattanti. <bold>Vobhindissāmāti paggaṇhiṃsū</bold>ti vināsessāmāti ussāhamakaṃsu. <bold>Avisahanto</bold>ti asakkonto.</paragraph>
<paragraph line="584"><bold>Sattadivasena</bold><pageBreak edition="M" number="1.0139" /><bold>rajjaṃ sampaṭicchā</bold>ti sattadivase rajjasukhaṃ tāva anubhava. <bold>Tamatthaṃ saññāpesī</bold>ti kukkuccāyitamatthaṃ bodhesi. Kathaṃ saññāpesīti āha <bold>‘‘so kirā’’</bold>tiādi. <bold>Cittarūpa</bold>nti cittānurūpaṃ, yathākāmanti vuttaṃ hoti. <bold>Kissā</bold>ti kena kāraṇena. <bold>Are tvaṃ nāma paricchinnamaraṇa</bold>nti sattahi divasehi paricchinnamaraṇaṃ. <bold>Vissattho</bold>ti nirāsaṅkacitto, maraṇasaṅkārahito nibbhayoti vuttaṃ hoti. <bold>Assāsapassāsanibaddhaṃ maraṇaṃ pekkhamānā</bold>ti ‘‘aho vatāhaṃ tadantaraṃ jīveyyaṃ, yadantaraṃ assasitvā passasāmi passasitvā vā assasāmi, bhagavato sāsanaṃ manasi kareyyaṃ, bahu vata me kataṃ assā’’ti evaṃ maraṇassatiyā anuyuñjanato assāsapassāsappavattikālapaṭibaddhaṃ maraṇaṃ pekkhamānā. Tattha <bold>assāso</bold>ti bahinikkhamananāsavāto. <bold>Passāso</bold>ti antopavisanavāto. Vuttavipariyāyenapi vadanti.</paragraph>
<paragraph line="585"><bold>Migavaṃ nikkhamitvā</bold>ti migamāraṇatthāya ‘‘araññe migapariyesanaṃ carissāmī’’ti nikkhamitvā. Tattha <bold>migava</bold>nti migānaṃ vānanato hesanato bādhanato ‘‘migava’’nti laddhasamaññaṃ migavaṃ. <bold>Yonakamahādhammarakkhitatthera</bold>nti yonakavisaye jātaṃ idhāgantvā pabbajitaṃ dhammarakkhitanāmadheyyaṃ mahātheraṃ. <bold>Hatthināgenā</bold>ti mahāhatthinā. Mahantapariyāyopi hi nāgasaddoti vadanti. Ahināgādito vā visesanatthaṃ ‘‘hatthināgenā’’ti vuttaṃ. <bold>Tassāsayaṃ</bold>tassa ajjhāsayaṃ. <bold>Tassa passantassevā</bold>ti anādare sāmivacanaṃ, tasmiṃ passanteyevāti attho. <bold>Ākāse uppatitvā</bold>ti ettha ayaṃ vikubbaniddhi na hotīti gihissapi imaṃ iddhipāṭihāriyaṃ dassesi. Sā hi ‘‘pakativaṇṇaṃ vijahitvā kumārakavaṇṇaṃ vā dasseti nāgavaṇṇaṃ vā, vividhampi senābyūhaṃ dassetī’’ti evaṃ āgatā iddhi pakativaṇṇavijahanavikāravasena pavattattā vikubbaniddhi nāma. Adhiṭṭhāniddhiyā pana paṭikkhepo natthi. Tathā ca vakkhati <bold>khuddakavatthukkhandhakavaṇṇanāyaṃ</bold>(cūḷava. aṭṭha. 252) ‘‘iddhipāṭihāriyanti ettha vikubbaniddhipāṭihāriyaṃ paṭikkhittaṃ, adhiṭṭhāniddhi pana appaṭikkhittāti veditabbā’’ti. <bold>Laggetvā</bold>ti ākāse kāyabandhanaṃ pasāretvā tattha cīvaraṃ laggetvā.</paragraph>
<paragraph line="586"><bold>Chaṇavesa</bold>nti <pageBreak edition="M" number="1.0140" />tuṭṭhijananavesaṃ, ussavavesanti attho. <bold>Paṭiyādesu</bold>nti ‘‘āgatakāle cīvarādīnaṃ <pageBreak edition="V" number="1.0125" />pariyesanaṃ bhāriya’’nti paṭhamameva pattacīvarāni sampādesuṃ. <bold>Padhānaghara</bold>nti bhāvanānuyogavasena vīriyārambhassa anurūpaṃ vivittasenāsanaṃ. <bold>Sopī</bold>ti rañño bhāgineyyaṃ sandhāya vuttaṃ. <bold>Anupabbajito</bold>ti uḷāravibhavena khattiyajanena anugantvā pabbajito. <bold>Gantvā</bold>ti iddhiyā gantvā. <bold>Kusalādhippāyo</bold>ti manāpajjhāsayo. <bold>Dveḷhakajāto</bold>ti ‘‘ime bhikkhū na ekamaggena kathentī’’ti saṃsayamāpanno. <bold>Ekekaṃ bhikkhusahassaparivāra</bold>nti ekekassa ekekasahassaparicchinnaṃ bhikkhuparivārañca. <bold>Gaṇhitvā āgacchathā</bold>ti vuttepi ‘‘sāsanaṃ paggaṇhituṃ samattho’’ti vuttattā therā bhikkhū ‘‘dhammakamma’’nti maññamānā gatā. Īdisesu hi ṭhānesu kukkuccaṃ na kātabbaṃ. Kappiyasāsanañhetaṃ na gihikammapaṭisaṃyuttaṃ. <bold>Thero nāgacchī</bold>ti kiñcāpi ‘‘rājā pakkosatī’’ti vuttepi dhammakammatthāya āgantuṃ vaṭṭati, dvikkhattuṃ pana pesitepi na āgato kira. Thero hi sabbattha vikhyātavasena sambhāvanuppattito sambhāvitassa ca uddhaṃ kattabbakiccasiddhito asāruppavacanalesena na āgacchīti. <bold>Mahallako nu kho bhante thero</bold>ti kiñcāpi rājā theraṃ diṭṭhapubbo, nāmaṃ pana sallakkhetuṃ asakkonto evaṃ pucchīti vadanti. <bold>Vayha</bold>nti upari maṇḍapasadisaṃ padaracchannaṃ, sabbapaliguṇṭhimaṃ vā chādetvā kataṃ sakaṭavisesaṃ vayhanti vadanti. <bold>Nāvāsaṅghāṭaṃ bandhitvā</bold>ti ettha <bold>nāvā</bold>ti poto. So hi orato pāraṃ patati gacchatīti poto, satte netīti nāvāti ca vuccati. Ekato saṅghaṭitā nāvā nāvāsaṅghāṭaṃ, tathā taṃ bandhitvāti attho.</paragraph>
<paragraph line="587">Sāsanapaccatthikānaṃ bahubhāvato āha <bold>‘‘ārakkhaṃ saṃvidhāyā’’</bold>ti. <bold>Ya</bold>nti yasmā, yena kāraṇenāti attho. ‘‘Āguṃ na karotīti nāgo’’ti (cūḷava. mettagūmāṇavapūcchāniddesa 27) vacanato pāpakaraṇābhāvato samaṇo idha nāgo nāmāti maññamānā <bold>‘‘eko taṃ mahārāja samaṇanāgo dakkhiṇahatthe gaṇhissatī’’</bold>ti byākariṃsu. <bold>Abbāhiṃsū</bold>ti ākaḍḍhiṃsu. ‘‘Rañño hatthaggahaṇaṃ līḷāvasena kataṃ viya hotīti kasmātiādicodanaṃ kata’’nti vadanti. <bold>Bāhirato</bold>ti uyyānassa bāhirato. Passantānaṃ atidukkaraṃ hutvā paññāyatīti āha <bold>‘‘padesapathavīkampanaṃ dukkara’’</bold>nti. Adhiṭṭhāne panettha visuṃ dukkaratā nāma natthi. <bold>Sīmaṃ akkamitvā</bold>ti antosīmaṃ sīmāya <pageBreak edition="M" number="1.0141" />abbhantaraṃ akkamitvā. <bold>Abhiññāpādaka</bold>nti abhiññāya patiṭṭhābhūtaṃ. Vikubbaniddhiyā eva paṭikkhittattā pathavīcalanaṃ adhiṭṭhahi. <bold>Rathassa antosīmāya ṭhito pādova calī</bold>ti ettha <bold>pādo</bold>ti rathacakkaṃ sandhāya vuttaṃ. Tañhi rathassa gamanakiccasādhanato pādasadisattā idha ‘‘pādo’’ti vuttaṃ. <bold>Sakkhatī</bold>ti sakkhissati. <bold>Etamattha</bold>nti vinā cetanāya pāpassa asambhavasaṅkhātaṃ atthaṃ. <bold>Cetanāha</bold>nti ettha ‘‘cetanaṃ aha’’nti padacchedo kātabbo. <bold>Cetayitvā</bold>ti cetanaṃ pavattayitvā. <bold>Dīpakatittiro</bold>ti attano nisinnabhāvassa dīpanato evaṃladdhanāmo <pageBreak edition="V" number="1.0126" />tittiro. Yaṃ araññaṃ netvā sākuṇiko tassa saddena āgatāgate tittire gaṇhāti.</paragraph>
<paragraph line="588"><bold>Tāpasaṃ pucchī</bold>ti atīte kira ekasmiṃ paccantagāme eko sākuṇiko ekaṃ dīpakatittiraṃ gahetvā suṭṭhu sikkhāpetvā pañjare pakkhipitvā paṭijaggati. So taṃ araññaṃ netvā tassa saddena āgatāgate tittire gaṇhāti. Tittiro ‘‘maṃ nissāya bahū mama ñātakā nassanti, mayhetaṃ pāpa’’nti nissaddo ahosi. So tassa nissaddabhāvaṃ ñatvā veḷupesikāya taṃ sīse paharati. Tittiro dukkhāturatāya saddaṃ karoti. Evaṃ so sākuṇiko taṃ nissāya tittire gahetvā jīvikaṃ kappesi. Atha so tittiro cintesi ‘‘ime marantūti mayhaṃ cetanā natthi, paṭicca kammaṃ pana maṃ phusati. Mayi saddaṃ akaronte hi ete nāgacchanti, karonteyevāgacchanti, āgatāgate ayaṃ gahetvā jīvitakkhayaṃ pāpeti, atthi nu kho ettha mayhaṃ pāpaṃ, natthī’’ti. So tato paṭṭhāya ‘‘ko nu kho me imaṃ kaṅkhaṃ chindeyyā’’ti tathārūpaṃ paṇḍitaṃ upadhārento carati. Athekadivasaṃ so sākuṇiko bahuke tittire gahetvā pacchiṃ pūretvā ‘‘pānīyaṃ pivissāmī’’ti bodhisattassa tāpasapabbajjāya pabbajitvā jhānābhiññāyo nibbattetvā araññe vasantassa assamaṃ gantvā taṃ pañjaraṃ bodhisattassa santike ṭhapetvā pānīyaṃ pivitvā vālikātale nipanno niddaṃ okkami. Tittiro tassa niddamokkantabhāvaṃ ñatvā ‘‘mama kaṅkhaṃ imaṃ tāpasaṃ pucchissāmi, jānanto me kathessatī’’ti pañjare nisinnoyeva –</paragraph>
<gatha1 line="589">‘‘Ñātako no nisinnoti, bahu āgacchate jano;</gatha1>
<gathalast line="590">Paṭicca kammaṃ phusati, tasmiṃ me saṅkate mano’’ti. (jā. 1.4.75) –</gathalast>
<unindented line="591">Tāpasaṃ <pageBreak edition="M" number="1.0142" />pucchi. Tassattho (jā. aṭṭha. 3.75) – bhante, sacāhaṃ saddaṃ na kareyyaṃ, ayaṃ tittirajano na āgaccheyya, mayi pana saddaṃ karonte ‘‘ñātako no nisinno’’ti ayaṃ bahujano āgacchati, taṃ āgatāgataṃ luddo gahetvā jīvitakkhayaṃ pāpento maṃ paṭicca maṃ nissāya etaṃ pāṇātipātakammaṃ phusati paṭilabhati vindati, tasmiṃ maṃ paṭicca kate pāpe ‘‘mama nu kho etaṃ pāpa’’nti evaṃ me mano saṅkati parisaṅkati kukkuccaṃ āpajjatīti.</unindented>
<paragraph line="592"><bold>Na paṭicca kammaṃ phusatī</bold>tiādikāya pana tāpasena vuttagāthāya ayamattho – yadi tava pāpakiriyāya mano na padussati, tanninno tappoṇo na hoti, evaṃ sante luddena taṃ paṭicca katampi <pageBreak edition="V" number="1.0127" />pāpakammaṃ taṃ na phusati na allīyati. Pāpakiriyāya hi appossukkassa nirālayassa bhadrassa parisuddhassa sato tava pāṇātipātacetanāya abhāvā taṃ pāpaṃ na upalimpati, tava cittaṃ na allīyatīti.</paragraph>
<paragraph line="593"><bold>Samayaṃ uggaṇhāpesī</bold>ti attano sammāsambuddhassa laddhiṃ uggaṇhāpesi. <bold>Sāṇipākāraṃ parikkhipāpetvā</bold>ti ettha <bold>sāṇipākāra</bold>nti karaṇatthe upayogavacanaṃ, attānañca therañca yathā te bhikkhū na passanti, evaṃ sāṇipākārena samantato parikkhipāpetvāti attho, sāṇipākāraṃ vā samantato parikkhipāpetvāti evamettha attho gahetabbo. <bold>Sāṇipākārantare</bold>ti sāṇipākārassa abbhantare. <bold>Ekaladdhike</bold>ti samānaladdhike. Kiṃ vadati sīlenāti <bold>kiṃvādī</bold>. Atha vā ko katamo vādo kiṃvādo, so etassa atthīti <bold>kiṃvādī</bold>. Sassataṃ attānañca lokañca vadanti paññapenti sīlenāti <bold>sassatavādino</bold>. Atha vā vadanti etenāti vādo, diṭṭhiyā etaṃ adhivacanaṃ. Sassato vādo sassatavādo, so etesaṃ atthīti <bold>sassatavādino,</bold>sassatadiṭṭhinoti attho. Atha sassato vādo etesamatthīti kasmā vuttaṃ, tesañhi attā loko ca sassatoti adhippeto, na vādoti? Saccametaṃ. Sassatasahacaritatāya pana vādopi sassatoti vutto yathā ‘‘kuntā pacarantī’’ti. Sassatoti vādo etesanti vā itisaddalopo daṭṭhabbo. Ye rūpādīsu aññataraṃ attāti ca lokoti ca gahetvā taṃ sassataṃ amataṃ niccaṃ dhuvaṃ paññapenti, te sassatavādinoti veditabbā. Vuttañhetaṃ <bold>niddese paṭisambhidāyañca</bold>–</paragraph>
<indent line="594">‘‘Rūpaṃ <pageBreak edition="M" number="1.0143" />attā ceva loko ca sassato cāti attānañca lokañca paññapenti. Vedanaṃ… saññaṃ… saṅkhāre… viññāṇaṃ attā ceva loko ca sassato cāti attānañca lokañca paññapentī’’ti.</indent>
<paragraph line="595">Ayañca attho ‘‘rūpaṃ attato samanupassati, vedanaṃ… saññaṃ… saṅkhāre… viññāṇaṃ attato samanupassatī’’ti imissā pañcavidhāya sakkāyadiṭṭhiyā vasena vutto. ‘‘Rūpavantaṃ attāna’’ntiādikāya pana pañcadasavidhāya sakkāyadiṭṭhiyā vasena cattāro cattāro khandhe ‘‘attā’’ti gahetvā tadañño lokoti paññapentīti ayañca attho labbhati. Tathā ekaṃ khandhaṃ ‘‘attā’’ti gahetvā añño attano upabhogabhūto lokoti, sasantatipatite vā khandhe ‘‘attā’’ti gahetvā tadañño lokoti paññapentīti evamettha attho veditabbo. Sattesu saṅkhāresu vā ekaccaṃ sassataṃ etassāti ekaccasassato, ekaccasassatavādo. So etesamatthīti <bold>ekaccasassatikā,</bold>ekaccasassatavādino. Te duvidhā honti sattekaccasassatikā saṅkhārekaccasassatikāti <pageBreak edition="V" number="1.0128" />. Tattha ‘‘issaro nicco, aññe sattā aniccā’’ti evaṃ pavattavādā <bold>sattekaccasassatikā</bold>seyyathāpi issaravādā. ‘‘Nicco brahmā, aññe sattā aniccā’’ti evaṃ pavattavādāpi sattekaccasassatikāti veditabbā. ‘‘Paramāṇavo niccā, dviaṇukādayo aniccā’’ti evaṃ pavattavādā <bold>saṅkhārekaccasassatikā</bold>seyyathāpi kaṇādavādādayo. ‘‘Cakkhādayo aniccā, viññāṇaṃ nicca’’nti evaṃvādinopi saṅkhārekaccasassatikāti veditabbā.</paragraph>
<paragraph line="596">Nanu ‘‘ekacce dhammā sassatā, ekacce asassatā’’ti etasmiṃ vāde cakkhādīnaṃ asassatabhāvasanniṭṭhānaṃ yathāsabhāvāvabodho eva, tayidaṃ kathaṃ micchādassananti? Ko vā evamāha – ‘‘cakkhādīnaṃ asassatabhāvasanniṭṭhānaṃ micchādassana’’nti, asassatesuyeva pana kesañci dhammānaṃ sassatabhāvābhiniveso idha micchādassanaṃ. Tena pana ekavāre pavattamānena cakkhādīnaṃ asassatabhāvāvabodho vidūsito saṃsaṭṭhabhāvato, visasaṃsaṭṭho viya sabbo sappimaṇḍo sakiccakaraṇāsamatthatāya sammādassanapakkhe <pageBreak edition="M" number="1.0144" />ṭhapetabbataṃ nārahatīti. Asassatabhāvena nicchitāpi vā cakkhuādayo samāropitajīvasabhāvā eva diṭṭhigatikehi gayhantīti tadavabodhassa micchādassanabhāvo na sakkā nivāretuṃ. Evañca katvā asaṅkhatāya ca saṅkhatāya ca dhātuyā vasena yathākkamaṃ ekacce dhammā sassatā, ekacce asassatāti evaṃ pavatto vibhajjavādopi ekaccasassatavādo āpajjatīti evaṃpakārā codanā anavakāsā hoti aviparītadhammasabhāvasampaṭipattibhāvato. Kāmañcettha purimasassatavādepi asassatānaṃ dhammānaṃ sassatāti gahaṇaṃ visesato micchādassanaṃ, sassatānaṃ pana sassatāti gāho na micchādassanaṃ yathāsabhāvaggahaṇabhāvato. Asassatesuyeva pana kecideva dhammā sassatāti gahetabbadhammesu vibhāgappavattiyā imassa vādassa vādantaratā vuttā. Na cettha samudāyantogadhattā ekadesassa sappadesasassataggāho nippadesasassataggāhe samodhānaṃ gacchatīti sakkā vattuṃ vāditabbisayavisesavasena vādadvayassa pavattattā. Aññe eva hi diṭṭhigatikā ‘‘sabbe dhammā sassatā’’ti abhiniviṭṭhā, aññe ekaccasassatāti saṅkhārānaṃ anavasesapariyādānaṃ ekadesapariggaho ca vādadvayassa paribyattoyevāti.</paragraph>
<paragraph line="597"><bold>Antānantikā</bold>ti ettha amati gacchati ettha sabhāvo osānanti anto, mariyādā. Tappaṭisedhena ananto. Kassa panāyaṃ antānantoti? Lokīyati saṃsāranissaraṇatthikehi diṭṭhigatikehi, lokīyati vā ettha tehi puññāpuññaṃ tabbipāko cāti lokoti saṅkhyaṃ gatassa paṭibhāganimittādisabhāvassa attano. Anto ca ananto ca antānanto ca nevantanānanto cāti antānanto sāmaññaniddesena, ekasesena vā ‘‘nāmarūpapaccayā saḷāyatana’’ntiādīsu <pageBreak edition="V" number="1.0129" />viya. Antānantasahacarito vādo antānanto yathā ‘‘kuntā pacarantī’’ti. Antānantasannissayo vā yathā ‘‘mañcā ukkuṭṭhiṃ karontī’’ti. So etesamatthīti antānantikā, antānantavādino. ‘‘Antavā ayaṃ loko, ananto ayaṃ loko, antavā ca ayaṃ loko ananto ca, nevāyaṃ loko antavā na panānanto’’ti evaṃ antaṃ vā anantaṃ vā antānantaṃ vā nevantanānantaṃ vā ārabbha pavattavādāti attho. Catubbidhā <pageBreak edition="M" number="1.0145" />hi antānantavādino antavādī anantavādī antānantavādī nevantanānantavādīti. Tathā hi koci paṭibhāganimittaṃ cakkavāḷapariyantaṃ avaḍḍhetvā taṃ ‘‘loko’’ti gahetvā antasaññī lokasmiṃ hoti. Cakkavāḷapariyantaṃ katvā vaḍḍhitakasiṇe pana anantasaññī hoti. Uddhamadho avaḍḍhetvā pana tiriyaṃ vaḍḍhetvā uddhamadho antasaññī tiriyaṃ anantasaññī hoti. Koci pana yasmā lokasaññito attā adhigatavisesehi mahesīhi kadāci ananto sakkhidiṭṭho anusuyyati, tasmā nevantavā. Yasmā pana tehiyeva kadāci antavā sakkhidiṭṭho anusuyyati, tasmā na pana anantoti evaṃ nevantanānantasaññī lokasmiṃ hoti. Keci pana yadi panāyaṃ attā antavāsiyā, dūradese upapajjamānānussaraṇādikiccanipphatti na siyā. Atha ananto idha ṭhitassa devalokanirayādīsu sukhadukkhānubhavanampi siyā. Sace pana antavā ca ananto ca, tadubhayapaṭisedhadosasamāyogo, tasmā antavā anantoti ca abyākaraṇīyo attāti evaṃ takkanavasena nevantanānantasaññī hotīti vaṇṇayanti.</paragraph>
<paragraph line="598">Ettha ca yuttaṃ tāva purimānaṃ tiṇṇaṃ vādīnaṃ antañca anantañca antānantañca ārabbha pavattavādattā antānantikattaṃ, pacchimassa pana tadubhayapaṭisedhanavasena pavattavādattā kathaṃ antānantikattanti? Tadubhayapaṭisedhanavasena pavattavādattā eva. Yasmā antānantapaasedhavādopi antānantavisayo eva taṃ ārabbha pavattattā. Etadatthameva hi ārabbha ‘‘pavattavādā’’ti heṭṭhā vuttaṃ, evaṃ santepi yuttaṃ tāva pacchimavādadvayassa antānantikattaṃ, antānantānaṃ vasena ubhayavisayattā etesaṃ vādassa, purimavādadvayassa pana kathaṃ visuṃ antānantikattanti? Upacāravuttiyā. Samuditesu hi antānantavādesu pavattamāno antānantikasaddo tattha niruḷhatāya paccekampi antānantavādīsu pavattati yathā arūpajjhānesu paccekaṃ aṭṭhavimokkhapariyāyo, yathā ca loke sattisayoti.</paragraph>
<paragraph line="599"><bold>Amarāvikkhepikā</bold>ti ettha na marati na upacchijjatīti amarā. Kā sā? ‘‘Evantipi me no, tathātipi me no, aññathātipi me no, notipi me no, no notipi me <pageBreak edition="V" number="1.0130" />no’’ti (dī. ni. 1.62) evaṃ pavattavādavasena pariyantarahitā diṭṭhigatikassa diṭṭhi ceva vācā ca. ‘‘Evantipi me no’’tiādinā vividho nānappakāro khepo paravādīnaṃ khipanaṃ vikkhepo, amarāya diṭṭhiyā vācāya vā vikkhepo <pageBreak edition="M" number="1.0146" />amarāvikkhepo, so etesamatthīti amarāvikkhepikā. Atha vā amarāya diṭṭhiyā vācāya vikkhipantīti amarāvikkhepino, amarāvikkhepino eva <bold>amarāvikkhepikā</bold>. Atha vā amarā nāma macchajāti, sā ummujjananimujjanādivasena udake sandhāvamānā gahetuṃ na sakkā, evameva ayampi vādo ekasmiṃ sabhāve anavaṭṭhānato ito cito ca sandhāvati, gāhaṃ na upagacchatīti amarāya vikkhepo viyāti amarāvikkhepoti vuccati. Ayañhi amarāvikkhepiko ‘‘idaṃ kusala’’nti vā ‘‘akusala’’nti vā puṭṭho na kiñci byākaroti. ‘‘Idaṃ kusala’’nti vā puṭṭho ‘‘evantipi me no’’ti vadati. Tato ‘‘kiṃ akusala’’nti vutte ‘‘tathātipi me no’’ti vadati. ‘‘Kiṃ ubhayato aññathā’’tipi vutte ‘‘aññathātipi me no’’ti vadati. Tato ‘‘tividhenapi na hoti, kiṃ te laddhī’’ti vutte ‘‘notipi me no’’ti vadati. Tato ‘‘kiṃ no no te laddhī’’ti vutte ‘‘no notipi me no’’ti vadati. Evaṃ vikkhepameva āpajjati, ekamekasmimpi pakkhe na tiṭṭhati. Tato ‘‘atthi paro loko’’tiādinā puṭṭhopi evameva vikkhipati, na ekasmiṃ pakkhe tiṭṭhati. So vuttappakāro amarāvikkhepo etesamatthīti amarāvikkhepikā.</paragraph>
<paragraph line="600">Nanu cāyaṃ sabbopi amarāvikkhepiko kusalādayo dhamme paralokatthikādīni ca yathābhūtaṃ anavabujjhamāno tattha tattha pañhaṃ puṭṭho pucchāya vikkhepanamattaṃ āpajjati, tassa kathaṃ diṭṭhigatikabhāvo. Na hi avattukāmassa viya pucchitaṃ ajānantassa vikkhepakaraṇamattena diṭṭhigatikatā yuttāti? Vuccate – na heva kho pucchāya vikkhepakaraṇamattena tassa diṭṭhigatikatā, atha kho micchābhinivesavasena sassatābhinivesato. Micchābhiniviṭṭhoyeva hi puggalo mandabuddhitāya kusalādidhamme paralokatthikādīni ca yāthāvato asampaṭipajjamāno attanā aviññātassa atthassa paraṃ viññāpetuṃ asakkuṇeyyatāya musāvādādibhayena ca vikkhepaṃ āpajjatīti. Tathā ca vuttaṃ ‘‘satteva ucchedadiṭṭhiyo, sesā sassatadiṭṭhiyo’’ti. Atha vā puññapāpānaṃ tabbipākānañca anavabodhena asaddahanena ca tabbisayāya pucchāya vikkhepakaraṇaṃyeva sundaranti khantiṃ ruciṃ uppādetvā abhinivisantassa uppannā visuṃyeva cesā ekā diṭṭhi sattabhaṅgadiṭṭhi viyāti daṭṭhabbaṃ. Tatoyeva ca vuttaṃ ‘‘pariyantarahitā diṭṭhigatikassa diṭṭhi ceva vācā cā’’ti.</paragraph>
<paragraph line="601"><bold>Adhiccasamuppannikā</bold>ti <pageBreak edition="M" number="1.0147" /><pageBreak edition="V" number="1.0131" />ettha adhicca yadicchakaṃ yaṃ kiñci kāraṇaṃ vinā samuppanno attā ca loko cāti dassanaṃ adhiccasamuppannaṃ. Attalokasaññitānañhi khandhānaṃ adhiccuppattiākārārammaṇaṃ dassanaṃ tadākārasannissayavasena pavattito tadākārasahacaritatāya ca adhiccasamuppannanti vuccati yathā ‘‘mañcā ghosanti, kuntā pacarantī’’ti ca. Taṃ etesamatthīti adhiccasamuppannikā.</paragraph>
<paragraph line="602"><bold>Saññīvādā</bold>ti saññī vādo etesamatthīti saññīvādā ‘‘buddhaṃ assa atthīti buddho’’ti yathā. Atha vā saññīti pavatto vādo saññīsahacaraṇanayena. Saññī vādo yesaṃ te saññīvādā. ‘‘Rūpī attā hoti arogo paraṃ maraṇā, saññīti naṃ paññapenti, arūpī attā hoti, rūpī ca arūpī ca attā hoti, neva rūpī nārūpī ca attā hoti. Antavā attā hoti, anantavā attā hoti, antavā ca anantavā ca attā hoti, nevantavā nānantavā attā hoti. Ekattasaññī attā hoti, nānattasaññī attā hoti. Parittasaññī attā hoti, appamāṇasaññī attā hoti. Ekantasukhī attā hoti, ekantadukkhī attā hoti. Sukhadukkhī attā hoti, adukkhamasukhī attā hoti arogo paraṃ maraṇā, saññīti naṃ paññapentī’’ti (dī. ni. 1.76) evaṃ soḷasavidhena vibhattavādānametaṃ adhivacanaṃ.</paragraph>
<paragraph line="603"><bold>Asaññīvādā nevasaññīnāsaññīvādā</bold>ca saññīvāde vuttanayeneva veditabbā. Kevalañhi ‘‘saññī attā’’ti gaṇhantānaṃ vasena saññīvādā vuttā, ‘‘asaññī’’ti ca ‘‘nevasaññīnāsaññī’’ti ca gaṇhantānaṃ vasena asaññīvādā ca nevasaññīnāsaññīvādā ca vuttāti veditabbā. Tattha asaññīvādā ‘‘rūpī attā hoti arogo paraṃ maraṇā, asaññīti naṃ paññapenti, arūpī attā hoti, rūpī ca arūpī ca attā hoti, neva rūpī nārūpī attā hoti. Antavā attā hoti, anantavā attā hoti, antavā ca anantavā ca attā hoti, nevantavā nānantavā attā hoti arogo paraṃ maraṇā, asaññīti naṃ paññapentī’’ti evaṃ aṭṭhavidhena vibhattā. Nevasaññīnāsaññīvādāpi evameva ‘‘rūpī attā hoti arogo paraṃ maraṇā, nevasaññīnāsaññīti naṃ paññapentī’’tiādinā (dī. ni. 1.82) aṭṭhavidhena vibhattāti veditabbā.</paragraph>
<paragraph line="604"><bold>Ucchedavādā</bold>ti <pageBreak edition="M" number="1.0148" />‘‘ayaṃ attā rūpī cātumahābhūtiko mātāpettikasambhavo kāyassa bhedā ucchijjati vinassati, na hoti paraṃ maraṇā’’ti (dī. ni. 1.85) evamādinā nayena pavattaṃ <pageBreak edition="V" number="1.0132" />ucchedadassanaṃ ucchedo sahacaraṇanayena. Ucchedo vādo yesaṃ te ucchedavādā, ucchedavādo vā etesamatthīti ucchedavādā, ucchedaṃ vadantīti vā ucchedavādā.</paragraph>
<paragraph line="605"><bold>Diṭṭhadhammanibbānavādā</bold>ti ettha diṭṭhadhammo nāma dassanabhūtena ñāṇena upaladdhadhammo, paccakkhadhammoti attho. Tattha tattha paṭiladdhattabhāvassetaṃ adhivacanaṃ. Diṭṭhadhamme nibbānaṃ diṭṭhadhammanibbānaṃ, imasmiṃyeva attabhāve dukkhavūpasamanti attho. Taṃ vadantīti diṭṭhadhammanibbānavādā. Te pana ‘‘yato kho bho ayaṃ attā pañcahi kāmaguṇehi samappito samaṅgībhūto paricāreti, ettāvatā kho bho ayaṃ attā paramadiṭṭhadhammanibbānappatto hotī’’ti (dī. ni. 1.94) evamādinā nayena diṭṭheva dhamme nibbānaṃ paññapenti. Te hi mandhātukāmaguṇasadise mānusake kāmaguṇe, paranimmitavasavattidevarājassa kāmaguṇasadise dibbe ca kāmaguṇe upagatānaṃ diṭṭheva dhamme nibbānappattiṃ vadanti.</paragraph>
<centered line="606"><bold>Vibhajjavādī</bold>ti verañjakaṇḍe āgatanayeneva venayikādibhāvaṃ vibhajja vadatīti vibhajjavādī.</centered>
<paragraph line="607">Tattha hi bhagavatā ‘‘ahañhi, brāhmaṇa, vinayāya dhammaṃ desemi rāgassā’’tiādiṃ vatvā ‘‘no ca kho yaṃ tvaṃ sandhāya vadesī’’tiādinā verañjabrāhmaṇassa attano venayikādibhāvo vibhajja vuttoti. Apica somanassādīnaṃ cīvarādīnañca sevitabbāsevitabbabhāvaṃ vibhajja vadatīti <bold>vibhajjavādī,</bold>sassatucchedavāde vā vibhajja vadatīti vibhajjavādī, ‘‘sassato attā ca loko cā’’tiādīnaṃ ṭhapanīyānaṃ pañhānaṃ ṭhapanato rāgādikhayasaṅkhātassa sassatassa rāgādikāyaduccaritādiucchedassa vacanato vibhajjavādī, sassatucchedabhūte ubho ante anupaggamma majjhimapaṭipadābhūtassa paṭiccasamuppādassa desanato vibhajjavādī, bhagavā. <bold>Parappavādaṃ maddanto</bold>ti tasmiṃ tatiyasaṅgītikāle uppannaṃ vādaṃ, tato paṭṭhāya yāva saddhammantaradhānā āyatiṃ uppajjanakavādañca sandhāya vuttaṃ. Tasmiñhi samāgame ayaṃ thero yāni ca tadā uppannāni vatthūni, yāni ca āyatiṃ uppajjissanti, sabbesampi tesaṃ paṭibāhanatthaṃ <pageBreak edition="M" number="1.0149" />satthārā dinnanayavaseneva tathāgatena ṭhapitamātikaṃ vibhajanto sakavāde pañca suttasatāni, paravāde pañcāti suttasahassaṃ āharitvā tadā uppannavādassa maddanato parappavādamaddanaṃ āyatiṃ uppajjanakavādānaṃ paṭisedhanalakkhaṇabhāvato āyatiṃ paṭisedhalakkhaṇaṃ kathāvatthuppakaraṇaṃ akāsi.</paragraph>
<centered line="608">Iti samantapāsādikāya vinayaṭṭhakathāya sāratthadīpaniyaṃ</centered>
<centered line="609">Tatiyasaṅgītikathāvaṇṇanā samattā.</centered>
<subhead line="610">Ācariyaparamparakathāvaṇṇanā</subhead>
<paragraph line="611">‘‘Kenābhata’’nti <pageBreak edition="V" number="1.0133" />imaṃ pañhaṃ visajjentena jambudīpe tāva ācariyaparamparā yāva tatiyasaṅgīti, tāva dassetvā idāni sīhaḷadīpe ācariyaparamparaṃ dassetuṃ <bold>‘‘tatiyasaṅgahato pana uddha’’</bold>ntiādi āraddhaṃ. <bold>Imaṃ dīpa</bold>nti imaṃ tambapaṇṇidīpaṃ. <bold>Kañci kāla</bold>nti kismiñci kāle. <bold>Porāṇā</bold>ti aṭṭhakathācariyā. <bold>Bhaddanāmo</bold>ti bhaddasālatthero. Nāmassa ekadesenapi hi vohāro dissati ‘‘devadatto datto’’ti yathā. Āguṃ na karontīti <bold>nāgā</bold>. Vinayapiṭakaṃ vācayiṃsūti sambandho. <bold>Tambapaṇṇiyā</bold>ti bhummavacanaṃ. <bold>Nikāye pañca vācesu</bold>nti vinayābhidhammavajje dīghanikāyādike pañca nikāye ca vācesuṃ. <bold>Satta ceva pakaraṇe</bold>ti dhammasaṅgaṇīvibhaṅgādike satta abhidhammappakaraṇe ca vācesunti attho. Asani viya siluccaye kilese medhati hiṃsatīti medhā, khippaṃ gahaṇadhāraṇaṭṭhena vā medhā, paññā, sā etassa atthīti <bold>medhāvī. Tipeṭako</bold>ti tīṇi piṭakāni etassa atthīti tipeṭako, tepiṭakoti vuttaṃ hoti, tipiṭakapariyattidharoti attho. Tārakānaṃ rājāti <bold>tārakarājā,</bold>candimā. <bold>Atirocathā</bold>ti ativiya virocittha. <bold>Pupphanāmo</bold>ti mahāpadumatthero. <bold>Saddhammavaṃsakovido</bold>ti saddhammatantiyā kovido. <bold>Pupphanāmo</bold>ti sumanatthero. <bold>Jambudīpe patiṭṭhito</bold>ti sumanatthero kira ekasmiṃ samaye sīhaḷadīpamhi sāsane osakkamāne jambudīpaṃ gantvā uggaṇhitvā sāsanaṃ anurakkhanto tattheva patiṭṭhāsi. <bold>Maggakovidā</bold>ti saggamaggamokkhamaggesu kovidā.</paragraph>
<paragraph line="612"><bold>Bhāraṃ</bold><pageBreak edition="M" number="1.0150" /><bold>katvā</bold>ti tesaṃ tesaṃ bhikkhūnaṃ sāsanaṃ bhāraṃ katvā, paṭibaddhaṃ katvāti attho. <bold>‘‘Te te bhikkhū tattha tattha pesesī’’</bold>ti saṅkhepato vuttamevatthaṃ vitthāretvā dassento āha <bold>‘‘majjhantikattheraṃ kasmīragandhāraraṭṭhaṃ pesesī’’</bold>tiādi. <bold>Mahiṃsakamaṇḍala</bold>nti andhakaraṭṭhaṃ vadanti. <bold>Vanavāsi</bold>nti vanavāsiraṭṭhaṃ. Attā pañcamo etesanti <bold>attapañcamā,</bold>taṃ taṃ disābhāgaṃ pañca pañceva bhikkhū agamaṃsūti vuttaṃ hoti.</paragraph>
<paragraph line="613">Idāni tattha tattha gatānaṃ therānaṃ kiccānubhāvaṃ dassetukāmo majjhantikattherassa gataṭṭhāne kiccaṃ tāva dassento <bold>‘‘tena kho pana samayena kasmīragandhāraraṭṭhe’’</bold>tiādimāha. <bold>Karakavassa</bold>nti himapātanakavassaṃ. <bold>Harāpetvā</bold>ti udakoghena harāpetvā. <bold>Aravāḷadahapiṭṭhiya</bold>nti aravāḷadahassa udakapiṭṭhiyaṃ. <bold>Chinnabhinnapaṭadharo</bold>ti satthakena chinnaṃ raṅgena bhinnaṃ vaṇṇavikāramāpannaṃ paṭaṃ dhāretīti chinnabhinnapaṭadharo. Atha vā satthakena chinnānaṃ gihivatthavisabhāgānaṃ kāsāvānaṃ dhāraṇato <bold>chinnabhinnapaṭadharo. Bhaṇḍū</bold>ti muṇḍako. <bold>Kāsāvavasano</bold>ti kāsāvavatthanivattho. <bold>Makkhaṃ asahamāno</bold>ti theraṃ <pageBreak edition="V" number="1.0134" />paṭicca attano santāne uppannaṃ paresaṃ guṇamakkhanalakkhaṇaṃ makkhaṃ asahamāno sandhāretuṃ adhisahituṃ vūpasametuṃ asakkonto. <bold>Bhiṃsanakānī</bold>ti bheravārammaṇāni. Tāni dassetuṃ <bold>‘‘tato tato bhusā vātā vāyantī’’</bold>tiādimāha. <bold>Bhusā vātā</bold>ti rukkhabhedanapabbatakūṭanipātanasamatthā balavavātā. <bold>Asaniyo phalantī</bold>ti asaniyo bhijjanti, patantīti vuttaṃ hoti. <bold>Paharaṇavuṭṭhiyo</bold>ti anekappakārā āvudhavuṭṭhiyo. <bold>Niddhamathā</bold>ti gahetvā apanetha. <bold>Bhiṃsanaka</bold>nti nāgarājassa kāyikavācasikapayogajanitabhayanimittaṃ vippakāraṃ.</paragraph>
<paragraph line="614">Me bhayabheravaṃ janetuṃ paṭibalo na assa na bhaveyyāti sambandho. Tattha <bold>bhayabheravaṃ</bold>nāma khuddānukhuddakaṃ bhayaṃ. Atha vā <bold>bhaya</bold>nti cittutrāsabhayaṃ, paṭighabhayassetaṃ adhivacanaṃ. <bold>Bherava</bold>nti bhayajanakamārammaṇaṃ. <bold>Sacepi tvaṃ mahiṃ sabba</bold>nti sacepi tvaṃ mahānāga sabbaṃ mahiṃ samuddena saha <bold>sasamuddaṃ</bold>pabbatena saha <bold>sapabbataṃ</bold>ukkhipitvā <bold>mamūpari</bold>mayhaṃ sīsopari khipeyyāsīti attho. Me bhayabheravaṃ janetuṃ neva sakkuṇeyyāsīti sambandho. <bold>Aññadatthū</bold>ti ekaṃsena. <bold>Tavevassa vighāto uragādhipā</bold>ti uragānaṃ <pageBreak edition="M" number="1.0151" />nāgānaṃ adhipati rāja tava eva vighāto dukkhaṃ vihiṃsā assa bhaveyyāti attho.</paragraph>
<paragraph line="615"><bold>Dhammiyā kathāya sandassetvā</bold>tiādīsu taṅkhaṇānurūpāya dhammadesanāya diṭṭhadhammasamparāyikaṃ atthaṃ sandassetvā kusale dhamme <bold>samādapetvā</bold>gaṇhāpetvā tattha ca naṃ <bold>samuttejetvā</bold>saussāhaṃ katvā tāya ca saussāhatāya aññehi ca vijjamānaguṇehi <bold>sampahaṃsetvā</bold>tosetvāti attho. Therena kataṃ nāgānusāsanaṃ dassento <bold>‘‘athāyasmā’’</bold>tiādimāha. Tattha <bold>ito uddhaṃ yathā pure</bold>ti yathā tumhe ito pure saddhammasavanuppattivirahitakāle parassa kodhaṃ uppādayittha, idāni ito paṭṭhāya uddhaṃ anāgate kodhañca mā janayittha, vijātamātuyāpi putte sinehacchedanaṃ sabbavināsamūlakaṃ sassaghātakañca mā karitthāti attho. <bold>Sukhakāmā hi pāṇino</bold>ti ettha <bold>hi</bold>-saddo kāraṇopadese, yasmā sabbe sattā sukhakāmā, tasmā hitasukhaupacchedakaraṃ sassaghātañca mā karothāti vuttaṃ hoti.</paragraph>
<paragraph line="616"><bold>Yathānusiṭṭha</bold>nti yaṃ yaṃ anusiṭṭhaṃ yathānusiṭṭhaṃ, anusiṭṭhaṃ anatikkamma vā yathānusiṭṭhaṃ, therena dinnovādaṃ anatikkammāti vuttaṃ hoti. <bold>Dhammābhisamayo ahosī</bold>ti paṭhamamaggaphalādhigamo ahosīti vadanti. <bold>Kulasatasahassa</bold>nti iminā purisānaṃ satasahassaṃ dasseti. <bold>Kasmīragandhārā</bold>ti kasmīragandhāraraṭṭhavāsino. <bold>Kāsāvapajjotā</bold>ti bhikkhūnaṃ nivatthapārutakāsāvavatthehi obhāsitā. <bold>Isivātapaṭivātā</bold>ti <pageBreak edition="V" number="1.0135" />bhikkhūnaṃ nivāsanapārupanavātena ceva hatthapādānaṃ samiñjanapasāraṇādivātena ca samantato bījiyamānā ahesuṃ. <bold>Duṭṭha</bold>nti kupitaṃ. <bold>Bandhanā</bold>ti saṃsārabandhanato.</paragraph>
<paragraph line="617"><bold>Dhammacakkhu</bold>nti heṭṭhāmaggattaye ñāṇaṃ. Keci panettha ‘‘paṭhamamaggañāṇameva te paṭilabhiṃsū’’ti vadanti. <bold>Codetvā devadūtehī</bold>ti (ma. ni. aṭṭha. 3.263 ādayo) <bold>devadūtasuttantadesanā</bold>vasena (ma. ni. 3.261 ādayo) daharakumāro jarājiṇṇasatto gilānasatto kammakāraṇā kammakāraṇikā vā matasattoti imehi pañcahi devadūtehi codetvā ovaditvā, saṃvegaṃ uppādetvāti attho. Daharakumārādayo <pageBreak edition="M" number="1.0152" />hi tattha ‘‘devadūtā’’ti vuccanti. Tathā hi daharakumāro atthato evaṃ vadati nāma ‘‘passatha bho mayhampi tumhākaṃ viya hatthapādā atthi, sake panamhi muttakarīse palipanno, attano dhammatāya uṭṭhahitvā nahāyituṃ na sakkomi, ‘ahaṃ kiliṭṭho, nahāpetha ma’nti vattumpi na sakkomi, jātitomhi aparimuttatāya ediso jāto, na kho panāhameva, tumhepi jātito aparimuttāva. Yatheva hi mayhaṃ, evaṃ tumhākampi jāti āgamissati, iti tassā pure āgamanāva kalyāṇaṃ karothā’’ti. Tenesa devadūto nāma jāto.</paragraph>
<paragraph line="618">Jarājiṇṇasattopi atthato evaṃ vadati nāma ‘‘passatha bho ahampi tumhe viya taruṇo ahosiṃ ūrubalabāhubalajavasampanno, tassa me tā balajavasampattiyo antarahitā, hatthapādā hatthapādakiccañca na karonti, jarāyamhi aparimuttatāya ediso jāto, na kho panāhameva, tumhepi jarāya aparimuttāva. Yatheva hi mayhaṃ, evaṃ tumhākampi jarā āgamissati, iti tassā pure āgamanāva kalyāṇaṃ karothā’’ti. Tenesa devadūto nāma jāto.</paragraph>
<paragraph line="619">Gilānasattopi atthato evaṃ vadati nāma ‘‘passatha bho ahampi tumhe viya nirogo ahosiṃ, somhi etarahi byādhinā abhihato sake muttakarīse palipanno, uṭṭhātumpi na sakkomi, vijjamānāpi me hatthapādā hatthapādakiccaṃ na karonti, byādhitomhi aparimuttatāya ediso jāto, na kho panāhameva, tumhepi byādhito aparimuttāva. Yatheva hi mayhaṃ, evaṃ tumhākampi byādhi āgamissati, iti tassa pure āgamanāva kalyāṇaṃ karothā’’ti. Tenesa devadūto nāma jāto.</paragraph>
<paragraph line="620">Kammakāraṇā kammakāraṇikā vā catuttho devadūtoti veditabbā. Tattha kammakāraṇapakkhe dvattiṃsa tāva kammakāraṇā atthato evaṃ vadanti nāma ‘‘mayaṃ nibbattamānā na rukkhe vā pāsāṇe <pageBreak edition="V" number="1.0136" />vā nibbattāma, tumhādisānaṃ sarīre nibbattāma, iti amhākaṃ pure nibbattitova kalyāṇaṃ karothā’’ti. Tenetā devadūtā nāma jātā. Kammakāraṇikāpi atthato evaṃ vadanti nāma ‘‘mayaṃ dvattiṃsa kammakāraṇā karontā na rukkhādīsu <pageBreak edition="M" number="1.0153" />karoma, tumhādisesu sattesuyeva karoma, iti amhākaṃ tumhesu pure kammakāraṇākāraṇatova kalyāṇaṃ karothā’’ti. Tenetepi devadūtā nāma jātā.</paragraph>
<paragraph line="621">Matakasattopi atthato evaṃ vadati nāma ‘‘passatha bho maṃ āmakasusāne chaḍḍitaṃ uddhumātakādibhāvaṃ pattaṃ, maraṇatomhi aparimuttatāya ediso jāto, na kho panāhameva, tumhepi maraṇato aparimuttāva. Yatheva hi mayhaṃ, evaṃ tumhākampi maraṇaṃ āgamissati, iti tassa pure āgamanāva kalyāṇaṃ karothā’’ti. Tenesa devadūto nāma jāto. Tasmā daharakumārādayo ettha ‘‘devadūtā’’ti veditabbā.</paragraph>
<paragraph line="622"><bold>Anamataggiya</bold>nti anamataggasaṃyuttaṃ (saṃ. ni. 2.124). <bold>Dhammāmataṃ pāyesī</bold>ti lokuttaradhammāmataṃ pānaṃ paṭilābhakaraṇavasena pāyesīti attho. <bold>Samadhikānī</bold>ti sahādhikāni. Sahattho hettha saṃsaddo. <bold>Isī</bold>ti sīlakkhandhādayo dhammakkhandhe esi gavesi pariyesīti isīti vuccati. <bold>Pañca raṭṭhānī</bold>ti pañcavidhacīnaraṭṭhāni. Himavantaṃ gantvā dhammacakkappavattanaṃ pakāsento yakkhasenaṃ pasādayīti yojetabbaṃ.</paragraph>
<paragraph line="623"><bold>Tena ca samayenā</bold>ti tasmiṃ samaye tesaṃ gamanato pubbabhāgakāle. <bold>Laddhaṃ bhavissatī</bold>ti vessavaṇasantikā laddhaṃ bhavissati. <bold>Vegasā</bold>ti vegena. <bold>Samantato ārakkhaṃ ṭhapesī</bold>ti ‘‘ito paṭṭhāya mā pavisantū’’ti adhiṭṭhānavasena samantā ārakkhaṃ ṭhapesi. <bold>Aḍḍhuḍḍhāni sahassānī</bold>ti aḍḍhena catutthāni aḍḍhuḍḍhāni, atirekapañcasatāni tīṇi sahassānīti vuttaṃ hoti. <bold>Diyaḍḍhasahassa</bold>nti aḍḍhena dutiyaṃ diyaḍḍhaṃ, atirekapañcasataṃ ekaṃ sahassanti attho. <bold>Soṇuttarā</bold>ti soṇo ca uttaro ca soṇuttarā. <bold>Niddhametvānā</bold>ti palāpetvāna. <bold>Adesisu</bold>nti adesayuṃ.</paragraph>
<paragraph line="624"><bold>Ajjhiṭṭho</bold>ti āṇatto. <bold>Puna dānī</bold>ti ettha <bold>dānī</bold>ti nipātamattaṃ, puna āgaccheyyāma vā na vāti attho. <bold>Rājagahanagaraparivattakenā</bold>ti rājagahanagaraṃ parivajjetvā tato bahi taṃ padakkhiṇaṃ katvā gatamaggena gamanena vā. Idāni theramātuyā veṭisanagare nivāsakāraṇaṃ dassetuṃ tassa nagarassa tassā jātibhūmibhāvaṃ therassa ca aṭṭhuppattiṃ dassento <bold>‘‘asoko kira kumārakāle’’</bold>tiādimāha.</paragraph>
<paragraph line="625">Ayaṃ <pageBreak edition="M" number="1.0154" /><pageBreak edition="V" number="1.0137" />panettha anupubbikathā – pubbe kira moriyavaṃse jātassa candaguttassa nāma rañño putto bindusāro nāma kumāro pitu accayena pāṭaliputtamhi nagare rājā ahosi. Tassa dve puttā saudariyā ahesuṃ, tesaṃ ekūnasatamattā vemātikabhātaro ahesuṃ. Rājā pana tesaṃ sabbajeṭṭhakassa asokakumārassa uparajjaṭṭhānañca avantiraṭṭhañca datvā athekadivasaṃ attano upaṭṭhānaṃ āgataṃ disvā ‘‘tāta, uparāja, tava raṭṭhaṃ gantvā tattha ujjenīnagare vasāhī’’ti āṇāpesi. So pitu vacanena taṃ ujjeniṃ gacchanto antarāmagge veṭisagirinagare veṭisanāmakassa seṭṭhissa ghare nivāsaṃ upagantvā tassa seṭṭhissa dhītaraṃ lakkhaṇasampannaṃ yobbanappattaṃ veṭisagiriṃ nāma kumāriṃ disvā tāya paṭibaddhacitto mātāpitūnaṃ kathāpetvā taṃ tehi dinnaṃ paṭilabhitvā tāya saddhiṃ saṃvāsaṃ kappesi. Sā tena saṃvāsena sañjātagabbhā hutvā tato ujjeniṃ nītā mahindakumāraṃ janayi. Tato vassadvaye atikkante saṅghamittañca dhītaraṃ upalabhitvā uparājena saddhiṃ tattha vasati. Uparājassa pana pitā bindusāro maraṇamañce nipanno puttaṃ asokakumāraṃ saritvā taṃ pakkosāpetuṃ ujjeniṃ manusse pesesi. Te tato ujjeniṃ gantvā asokassa taṃ pavattiṃ ārocesuṃ. Tesaṃ vacanena so pitu santikaṃ turitagamanenāgacchanto antarāmagge veṭisagirinagaramhi puttadāre ṭhapetvā pitu santakaṃ pāṭaliputtanagaraṃ gantvā gatasamanantarameva kālakatassa pituno sarīrakiccaṃ kārāpetvā tato ekūnasatamatte vemātikabhātaro ca ghātāpetvā vihatakaṇṭako hutvā tattha chattaṃ ussāpetvā abhisekaṃ gaṇhi. Tadāpi theramātā dārake rañño santikaṃ pesetvā sayaṃ tattheva veṭisagirinagare vasi. Tena vuttaṃ <bold>‘‘sā tassa mātā tena samayena ñātighare vasī’’</bold>ti.</paragraph>
<paragraph line="626"><bold>Āropesī</bold>ti paṭipādesi. <bold>Amhākaṃ idha kattabbakiccaṃ niṭṭhita</bold>nti mātu dassanassa katabhāvaṃ sandhāyāha. <bold>Anubhavatu tāva me pitarā pesitaṃ abhiseka</bold>ntiādīsu abhisekapesanādikathā vitthārena uttarato āvi bhavissati. <bold>Chaṇattha</bold>nti chaṇanimittaṃ, chaṇahetūti attho, sayaṃ chaṇakīḷaṃ akātukāmoti vuttaṃ hoti. Tadā kira devānaṃpiyatisso jeṭṭhamūlamāsapuṇṇamiyaṃ nakkhattaṃ ghosāpetvā ‘‘salilakīḷāchaṇaṃ <pageBreak edition="M" number="1.0155" />karothā’’ti amacce āṇāpetvā sayaṃ migavaṃ kīḷitukāmo missakapabbataṃ agamāsi. <bold>Missakapabbata</bold>nti paṃsupāsāṇamissakattā evaṃladdhanāmaṃ pabbataṃ. <bold>Diṭṭhasacco</bold>ti anāgāmimaggena paṭividdhasacco, anāgāmiphalaṃ pattoti vuttaṃ hoti. So kira therena attano mātudeviyā desitaṃ dhammaṃ sutvā anāgāmiphalaṃ sacchākāsi, so ca therassa bhāgineyyoti veditabbo. Tathā hi therassa mātudeviyā bhaginī tassā dhītā, tassā ayaṃ putto. Vuttañhetaṃ <bold>mahāvaṃse</bold>–</paragraph>
<gatha1 line="627">‘‘Deviyā <pageBreak edition="V" number="1.0138" />bhaginī dhītu, putto bhaṇḍukanāmako;</gatha1>
<gatha2 line="628">Therena deviyā dhammaṃ, sutvā desitameva tu;</gatha2>
<gathalast line="629">Anāgāmiphalaṃ patvā, vasi therassa santike’’ti.</gathalast>
<paragraph line="630"><bold>Sammāsambuddhena ca tumhe byākatā</bold>ti bodhimūle eva buddhacakkhunā lokaṃ voloketvā tambapaṇṇidīpaṃ disvā anāgate tassa dīpassa sampattiṃ diṭṭhena sammāsambuddhena ‘‘anāgate mahindo nāma bhikkhu tambapaṇṇidīpaṃ pasādessatī’’ti tumhe byākatā. Tattha <bold>tambapaṇṇidīpa</bold>nti dīpavāsino vuttā. Indriyaparopariyattañāṇaṃ āsayānusayañāṇañca <bold>‘‘buddhacakkhū’’</bold>ti vuccati. Tena pana indriyaparoparādiṃ vinā aññaṃ na sakkā daṭṭhunti ‘‘volokento’’ti avatvā <bold>‘‘voloketvā’’</bold>ti vuttaṃ. <bold>Etamattha</bold>nti ‘‘anāgate mahindo nāma bhikkhu tambapaṇṇidīpaṃ pasādessatī’’ti imamatthaṃ.</paragraph>
<paragraph line="631"><bold>Veṭisagirimhi rājagahe</bold>ti deviyā katavihāre. Kālova gamanassa, gacchāma dīpamuttamanti yojetabbaṃ. Idañca tesaṃ parivitakkanidassanaṃ. <bold>Paḷinā</bold>ti ākāsaṃ pakkhandiṃsu. <bold>Ambare</bold>ti ākāse. Evamākāsaṃ pakkhanditvā kiṃ te akaṃsūti cetiyapabbate nipatiṃsūti dassento āha <bold>‘‘evamuppatitā therā, nipatiṃsu naguttame’’</bold>ti. Idāni tassa pabbatassa patiṭṭhitaṭṭhānaṃ therānañca tattha nipatitaṭṭhānaṃ dassetuṃ <bold>‘‘purato puraseṭṭhassā’’</bold>tiādigāthamāha. <bold>Purato</bold>ti pācīnadisābhāge. <bold>Puraseṭṭhassā</bold>ti anurādhapurasaṅkhātassa puravarassa. <bold>Meghasannibhe</bold>ti samantato nīlavaṇṇattā nīlamahāmeghasadise. <bold>Sīlakūṭamhī</bold>ti evaṃnāmake pabbatakūṭe. <bold>Haṃsāva nagamuddhanī</bold>ti pabbatamuddhani haṃsā viya.</paragraph>
<paragraph line="632">Tattha <pageBreak edition="M" number="1.0156" />pana patiṭṭhahanto kadā patiṭṭhahīti āha <bold>‘‘evaṃ iṭṭiyādīhi saddhi’’</bold>ntiādi. <bold>Parinibbānato</bold>ti parinibbānavassato taṃ avadhibhūtaṃ muñcitvā tato uddhaṃ dvinnaṃ vassasatānaṃ upari chattiṃsatime vasseti attho gahetabbo. Kathaṃ veditabboti āha <bold>‘‘ajātasattussa hī’’</bold>tiādi. <bold>Tasmiṃyeva vasse</bold>ti ettha yasmiṃ saṃvacchare yasmiñca divase bhagavā parinibbuto, tasmiṃ saṃvacchare tasmiṃyeva ca divase vijayakumāro imaṃ dīpamāgatoti vadanti. Vuttañhetaṃ –</paragraph>
<gatha1 line="633">‘‘Laṅkāyaṃ vijayasanāmako kumāro,</gatha1>
<gatha2 line="634">Otiṇṇo thiramati tambapaṇṇidīpe;</gatha2>
<gatha3 line="635">Sālānaṃ <pageBreak edition="V" number="1.0139" />yamakaguṇānamantarasmiṃ,</gatha3>
<gathalast line="636">Nibbātuṃ sayitadine tathāgatassā’’ti.</gathalast>
<paragraph line="637"><bold>Sīhakumārassa putto</bold>ti ettha kāliṅgarājadhītu kucchismiṃ sīhassa jāto kumāro sīhakumāroti veditabbo, pubbe amanussāvāsattā āha <bold>‘‘manussāvāsaṃ akāsī’’</bold>ti. <bold>Cuddasame vasse</bold>ti cuddasame vasse sampatte. <bold>Idha vijayo kālamakāsī</bold>ti imasmiṃ tambapaṇṇidīpe vijayarājakumāro aṭṭhatiṃsa vassāni rajjaṃ kāretvā kālamakāsi. Tathā hi ajātasattu rājā dvattiṃsa vassāni rajjaṃ kāresi, udayabhaddo soḷasa vassāni, tasmā ajātasattussa aṭṭhamavassaṃ idha vijayassa paṭhamavassanti katvā tato uddhaṃ ajātasattussa catuvīsati vassāni udayabhaddassa cuddasa vassānīti vijayassa aṭṭhatiṃsa vassāni paripūriṃsu. Tathā ca vuttaṃ –</paragraph>
<gatha1 line="638">‘‘Vijayo laṅkamāgamma, satthu nibbānavāsare;</gatha1>
<gathalast line="639">Aṭṭhatiṃsa samākāsi, rajjaṃ yakkhavimaddako’’ti.</gathalast>
<paragraph line="640">‘‘Udayabhaddassa pañcadasame vasse paṇḍuvāsudevo nāma imasmiṃ dīpe rajjaṃ pāpuṇī’’ti vuttattā udayabhaddassa cuddasamavassasaṅkhātaṃ ekaṃ vassaṃ imasmiṃ dīpe vijayassa paṇḍuvāsudevassa ca antare sīhaḷaṃ arājikaṃ hutvā ṭhitanti veditabbaṃ. Tasmiñhi vasse vijayarājassa amaccā upatissaṃ nāma amaccaṃ jeṭṭhakaṃ katvā tassa nāmena kate upatissagāme vasantā arājikaṃ rajjamanusāsiṃsu. Vuttañhetaṃ –</paragraph>
<gatha1 line="641">‘‘Tasmiṃ <pageBreak edition="M" number="1.0157" />mate amaccā te, pekkhantā khattiyāgamaṃ;</gatha1>
<gathalast line="642">Upatissagāme ṭhatvāna, raṭṭhaṃ samanusāsisuṃ.</gathalast>
<gatha1 line="643">‘‘Mate vijayarājamhi, khattiyāgamanā purā;</gatha1>
<gathalast line="644">Ekaṃ vassaṃ ayaṃ laṅkā-dīpo āsi arājiko’’ti.</gathalast>
<paragraph line="645"><bold>Tatthā</bold>ti jambudīpe. <bold>Idha paṇḍuvāsudevo kālamakāsī</bold>ti imasmiṃ sīhaḷadīpe paṇḍuvāsudevo tiṃsa vassāni rajjamanusāsitvā kālamakāsi. Tathā hi udayabhaddassa anantaraṃ anuruddho ca muṇḍo ca aṭṭha vassāni rajjamanusāsiṃsu, tadanantaraṃ nāgadāsako catuvīsati vassāni, tasmā <pageBreak edition="V" number="1.0140" />udayabhaddassa pañcadasamasoḷasamavassehi saddhiṃ anuruddhassa ca muṇḍassa ca aṭṭha vassāni, nāgadāsakassa ca catuvīsativassesu vīsati vassānīti paṇḍuvāsudevassa rañño tiṃsa vassāni paripūriṃsu. Teneva vuttaṃ –</paragraph>
<gathalast line="646">‘‘Tato paṇḍuvāsudevo, rajjaṃ tiṃsa samā akā’’ti;</gathalast>
<paragraph line="647"><bold>Tatthā</bold>ti jambudīpe. <bold>Sattarasame vasse</bold>ti sattarasame vasse sampatte. Tathā hi nāgadāsakassa anantarā susunāgo aṭṭhārasa vassāni rajjaṃ kāresi, tasmā nāgadāsakassa catuvīsativassesu vīsati vassāni ṭhapetvā sesehi catūhi vassehi saddhiṃ susunāgassa aṭṭhārasasu vassesu soḷasa vassānīti idha abhayarañño vīsati vassāni paripūriṃsu. Vuttañhetaṃ –</paragraph>
<gathalast line="648">‘‘Abhayo vīsati vassāni, laṅkārajjamakārayī’’ti;</gathalast>
<paragraph line="649"><bold>Dāmariko</bold>ti yuddhakārako coro. Paṇḍukābhayo pana abhayassa bhāgineyyo rājāyeva, na coro, balakkārena pana rajjassa gahitattā ‘‘dāmariko’’ti vuttaṃ. <bold>Rajjaṃ aggahesī</bold>ti ekadesassa gahitattā vuttaṃ. Abhayassa hi vīsatime vasse na tāva sabbaṃ rajjamaggahesīti. Tathā hi vīsatimavassato paṭṭhāya abhayassa nava bhātike <pageBreak edition="M" number="1.0158" />attano mātule tattha tattha yuddhaṃ katvā ghātentassa anabhisittasseva sattarasa vassāni atikkamiṃsu, tatoyeva ca tāni rājasuññāni nāma ahesuṃ. Tathā ca vuttaṃ –</paragraph>
<gatha1 line="650">‘‘Paṇḍukābhayarañño ca, abhayassa ca antare;</gatha1>
<gathalast line="651">Rājasuññāni vassāni, ahesuṃ dasa satta cā’’ti.</gathalast>
<paragraph line="652"><bold>Tatthā</bold>ti jambudīpe. <bold>Paṇḍukassā</bold>ti paṇḍukābhayassa. Bhavati hi ekadesenapi vohāro ‘‘devadatto datto’’ti yathā. <bold>Sattarasa vassāni paripūriṃsū</bold>ti anabhisittasseva paripūriṃsu. Ettha ca kāḷāsokassa soḷasamavassaṃ ṭhapetvā pannarasa vassāni heṭṭhā susunāgassa sattarasamaaṭṭhārasamavassāni ca dve gahetvā sattarasa vassāni gaṇitabbāni. <bold>Tāni heṭṭhā ekena vassena saha aṭṭhārasa hontī</bold>ti tāni rājasuññāni sattarasa vassāni heṭṭhā vijayapaṇḍuvāsudevarājūnamantare arājikena ekena vassena saddhiṃ aṭṭhārasa rājasuññavassāni nāma honti.</paragraph>
<paragraph line="653"><bold>Candaguttassa</bold><pageBreak edition="V" number="1.0141" /><bold>cuddasame vasse idha paṇḍukābhayo kālamakāsī</bold>ti candaguttassa cuddasame vasse imasmiṃ tambapaṇṇidīpe paṇḍukābhayo nāma rājā sattati vassāni rajjamanusāsitvā kālamakāsi. Tathā hi susunāgassa putto kāḷāsoko aṭṭhavīsati vassāni rajjaṃ kāresi. Tato tassa puttā dasa bhātukā dvevīsati vassāni rajjaṃ kāresuṃ, tesaṃ pacchā nava nandā dvevīsati, candagutto catuvīsati vassāni rajjaṃ kāresi. Tattha kāḷāsokassa aṭṭhavīsativassesu pannarasa vassāni heṭṭhā gahitānīti tāni ṭhapetvā sesāni terasa vassāni, dasabhātukānaṃ dvevīsati, tathā navanandānaṃ dvevīsati, candaguttassa cuddasamavassaṃ ṭhapetvā terasa vassānīti paṇḍukābhayassa sattati vassāni paripūriṃsu. Tathā ca vuttaṃ –</paragraph>
<gathalast line="654">‘‘Paṇḍukābhayanāmassa, rañño vassāni sattatī’’ti;</gathalast>
<paragraph line="655"><bold>Tattha asokadhammarājassa sattarasame vasse idha muṭasivarājā kālamakāsī</bold>ti tasmiṃ jambudīpe asokadhammarājassa sattarasame vasse idha muṭasivo nāma rājā saṭṭhi vassāni rajjamanusāsitvā kālamakāsi <pageBreak edition="M" number="1.0159" />. Tathā hi candaguttassa putto bindusāro aṭṭhavīsati vassāni rajjaṃ kāresi, tato tassa putto asokadhammarājā rajjaṃ pāpuṇi, tasmā candaguttassa heṭṭhā vuttesu catuvīsativassesu terasa vassāni gahitānīti tāni ṭhapetvā sesāni ekādasa vassāni, bindusārassa aṭṭhavīsati vassāni, asokassa anabhisittassa cattāri vassāni, abhisittassa sattarasa vassānīti evaṃ saṭṭhi vassāni idha muṭasivassa paripūriṃsu. Tathā ca vuttaṃ –</paragraph>
<gathalast line="656">‘‘Muṭasivo saṭṭhi vassāni, laṅkārajjamakārayī’’ti;</gathalast>
<paragraph line="657"><bold>Devānaṃpiyatisso rajjaṃ pāpuṇī</bold>ti asokadhammarājassa aṭṭhārasame vasse pāpuṇi. Idāni parinibbute bhagavati ajātasattuādīnaṃ vassagaṇanāvasena parinibbānato dvinnaṃ vassasatānaṃ upari chattiṃsati vassāni ekato gaṇetvā dassento āha <bold>‘‘parinibbute ca sammāsambuddhe’’</bold>tiādi. Tattha <bold>ajātasattussa catuvīsatī</bold>ti parinibbānavassasaṅkhātaṃ aṭṭhamavassaṃ muñcitvā vuttaṃ. <bold>Asokassa puttakā dasa bhātukarājāno</bold>ti kāḷāsokassa puttā bhaddaseno koraṇḍavaṇṇo maṅkuro sabbañjaho jāliko ubhako sañcayo korabyo nandivaḍḍhano pañcamakoti ime dasa bhātukarājānoti veditabbā. Uggasenanando paṇḍukanando paṇḍugatinando bhūtapālanando raṭṭhapālanando govisāṇakanando saviddhakanando kevaṭṭakanando dhananandoti ime <bold>nava nandā</bold>ti <pageBreak edition="V" number="1.0142" />veditabbā. <bold>Etena rājavaṃsānusārenā</bold>ti etena jambudīpavāsirājūnaṃ vaṃsānusārena veditabbametanti attho.</paragraph>
<paragraph line="658">Tambapaṇṇidīpavāsīnampi puna rājūnaṃ vasena evaṃ gaṇanā veditabbā – sammāsambuddhassa parinibbānavassaṃ idha vijayassa paṭhamaṃ vassanti katvā taṃ apanetvā parinibbānavassato uddhaṃ vijayassa sattatiṃsa vassāni, tato arājikamekavassaṃ, paṇḍuvāsudevassa tiṃsa vassāni, abhayassa vīsati vassāni, paṇḍukābhayassa abhisekato pubbe sattarasa vassāni, abhisittassa sattati vassāni, muṭasivassa saṭṭhi vassāni, devānaṃpiyatissassa paṭhamaṃ vassanti evaṃ parinibbānato dvinnaṃ vassasatānaṃ upari chattiṃsa vassāni veditabbāni.</paragraph>
<paragraph line="659">Jeṭṭhamāsassa <pageBreak edition="M" number="1.0160" />puṇṇamiyaṃ jeṭṭhanakkhattaṃ mūlanakkhattaṃ vā hotīti āha <bold>‘‘jeṭṭhamūlanakkhattaṃ nāma hotī’’</bold>ti. Tasmiṃ pana nakkhatte kattabbachaṇampi tannissayattā tameva nāmaṃ labhatīti veditabbaṃ. <bold>Migava</bold>nti migānaṃ vānanato hesanato bādhanato migavanti laddhasamaññaṃ migavaṃ. <bold>Rohitamigarūpa</bold>nti gokaṇṇamigavesaṃ. <bold>Jiya</bold>nti dhanujiyaṃ. <bold>Anubandhanto</bold>ti padasā anudhāvanto. <bold>Mamaṃyeva rājā passatū</bold>ti ettha ‘‘amhesu bahūsu diṭṭhesu rājā ativiya bhāyissatī’’ti iminā kāraṇena attānameva dassetuṃ ‘‘mamaṃyeva passatū’’ti adhiṭṭhāsīti veditabbaṃ. <bold>‘‘Cintesī’’</bold>ti vatvā tassa cintanākāraṃ dassento āha <bold>‘‘imasmiṃ dīpe jāto’’</bold>tiādi. Thero tassa parivitakkaṃ jānitvā attano sabhāvaṃ kathetvā taṃ assāsetukāmo <bold>‘‘samaṇā mayaṃ mahārājā’’</bold>tiādimāha. Mahārāja mayaṃ samaṇā nāma, tvaṃ parivitakkaṃ mā akāsīti vuttaṃ hoti. <bold>Taveva anukampāyā</bold>ti tava anukampatthāya eva āgatā, na vimukhabhāvatthāyāti adhippāyo. ‘‘Ime samaṇā nāmā’’ti ajānantassa ‘‘samaṇā mayaṃ, mahārājā’’ti kasmā thero āhāti ce? Asokadhammarājena pesitasāsaneneva pubbe gahitasamaṇasaññaṃ sāretuṃ evamāhāti. Imamatthaṃ vibhāvetuṃ <bold>‘‘tena ca samayenā’’</bold>tiādi vuttaṃ.</paragraph>
<paragraph line="660">Adiṭṭhā hutvā sahāyakāti <bold>adiṭṭhasahāyakā,</bold>aññamaññaṃ adisvāva sahāyakabhāvaṃ upagatāti vuttaṃ hoti. <bold>Chātapabbatapāde</bold>ti chātavāhassa nāma pabbatassa pāde. Taṃ kira pabbataṃ anurādhapurā pubbadakkhiṇadisābhāge atirekayojanadvayamatthake tiṭṭhati. Tamhi ṭhāne pacchā saddhātisso nāma mahārājā vihāraṃ kārāpesi, taṃ ‘‘chātavihāra’’nti vohariṃsu. <bold>‘‘Rathayaṭṭhippamāṇā</bold>ti āyāmato ca āvaṭṭato ca rathapatodena samappamāṇā’’ti tīsupi <bold>gaṇṭhipadesu</bold>vuttaṃ. <bold>Mahāvaṃse</bold>pi vuttaṃ –</paragraph>
<gatha1 line="661">‘‘Chātapabbatapādamhi <pageBreak edition="V" number="1.0143" />, tisso ca veḷuyaṭṭhiyo;</gatha1>
<gathalast line="662">Jātā rathapatodena, samānā parimāṇato’’ti.</gathalast>
<unindented line="663"><bold>Gaṇṭhipade</bold>pana ‘‘rathayaṭṭhippamāṇāti rathassa dhajayaṭṭhippamāṇā’’ti vuttaṃ. <bold>Uppajjiṃsū</bold>ti tassa abhisekasamakālameva uppajjiṃsu. Evamuttaripi vakkhamānānaṃ <pageBreak edition="M" number="1.0161" />acchariyānaṃ pātubhāvo veditabbo. Tathā ca vuttaṃ <bold>mahāvaṃse</bold>–</unindented>
<gatha1 line="664">‘‘Devānaṃpiyatisso so, rājāsi pituaccaye;</gatha1>
<gathalast line="665">Tassābhisekena samaṃ, bahūnacchariyānahū’’ti.</gathalast>
<paragraph line="666"><bold>Ekā latā yaṭṭhi nāmā</bold>ti kañcanalatāya paṭimaṇḍitattā evaṃladdhanāmā ekā yaṭṭhi ahosi. <bold>Taṃ alaṅkaritvā uppannalatā</bold>ti taṃ rajatavaṇṇaṃ yaṭṭhiṃ alaṅkaritvā tattheva cittakammakatā viya uppannalatā. <bold>Khāyatī</bold>ti dissati. <bold>Kiñjakkhānī</bold>ti kesarāni. Etāni ca pupphayaṭṭhiyaṃ nīlapupphādīni sakuṇayaṭṭhiyañca nānappakārā migapakkhino tattheva cittakammakatā viya paññāyantīti daṭṭhabbaṃ. <bold>Setā rajatayaṭṭhīvā</bold>ti rajatamayayaṭṭhi viya ekā yaṭṭhi setavaṇṇāti attho. <bold>Latā</bold>ti tattheva cittakammakatā viya dissamānalatā. <bold>Nīlādi yādisaṃ puppha</bold>nti yādisaṃ loke nīlādipupphaṃ atthi, tādisaṃ pupphayaṭṭhimhi khāyatīti attho.</paragraph>
<paragraph line="667"><bold>Anekavihitaṃ ratanaṃ uppajjī</bold>ti anekappakāraṃ ratanaṃ samuddato sayameva tīraṃ āruhitvā velante ūmivegābhijātamariyādavaṭṭi viya uppajji, uṭṭhahitvā aṭṭhāsīti attho. <bold>Tambapaṇṇiyaṃ pana aṭṭha muttā uppajjiṃsū</bold>ti etthāpi tambapaṇṇiyaṃ samuddato sayameva uṭṭhahitvā jātito aṭṭha muttā samuddatīre vuttanayeneva ṭhitāti veditabbā. Vuttañhetaṃ <bold>mahāvaṃse</bold>–</paragraph>
<gatha1 line="668">‘‘Laṅkādīpamhi sakale, nidhayo ratanāni ca;</gatha1>
<gathalast line="669">Antoṭhitāni uggantvā, pathavītalamāruhuṃ.</gathalast>
<gatha1 line="670">‘‘Laṅkādīpasamīpamhi, bhinnanāvāgatāni ca;</gatha1>
<gathalast line="671">Tatra jātāni ca thalaṃ, ratanāni samāruhuṃ.</gathalast>
<gatha1 line="672">‘‘Hayagajā <pageBreak edition="V" number="1.0144" />rathāmalakā, valayaṅguliveṭhakā;</gatha1>
<gathalast line="673">Kakudhaphalā pākatikā, iccetā aṭṭha jātito.</gathalast>
<gatha1 line="674">‘‘Muttā samuddā uggantvā, tīre vaṭṭi viya ṭhitā;</gatha1>
<gathalast line="675">Devānaṃpiyatissassa, sabbapuññavijambhita’’nti.</gathalast>
<paragraph line="676"><bold>Hayamuttā</bold>ti <pageBreak edition="M" number="1.0162" />assarūpasaṇṭhānamuttā. <bold>Gajamuttā</bold>ti hatthirūpasaṇṭhānā. Evaṃ sabbattha taṃtaṃsaṇṭhānavasena muttābhedo veditabbo. <bold>Aṅguliveṭhakamuttā</bold>ti aṅgulīyakasaṇṭhānā, muddikāsaṇṭhānāti attho. <bold>Kakudhaphalamuttā</bold>ti kakudharukkhaphalākārā bahū asāmuddikā muttā. <bold>Rājakakudhabhaṇḍānī</bold>ti rājārahauttamabhaṇḍāni. Tāni sarūpena dassento āha <bold>‘‘chattaṃ cāmara’’</bold>ntiādi. Aññañca bahuvidhaṃ paṇṇākāraṃ pahiṇīti sambandho. <bold>Saṅkha</bold>nti abhisekāsiñcanakaṃ sāmuddikaṃ dakkhiṇāvaṭṭaṃ saṅkhaṃ. Anotattodakameva <bold>‘‘gaṅgodaka’’</bold>nti vuttaṃ. <bold>Vaḍḍhamāna</bold>nti alaṅkāracuṇṇaṃ. ‘‘Nahānacuṇṇa’’nti keci. <bold>Vaṭaṃsaka</bold>nti kaṇṇapiḷandhanavaṭaṃsakanti vuttaṃ hoti. ‘‘Vaṭaṃsakaṃ kaṇṇacūḷikaṭṭhāne olambaka’’ntipi vadanti. <bold>Bhiṅgāra</bold>nti suvaṇṇamayaṃ mahābhiṅgāraṃ. ‘‘Makaramukhasaṇṭhānā balikammādikaraṇatthaṃ katā bhājanavikatī’’tipi vadanti. <bold>Nandiyāvaṭṭa</bold>nti kākapadasaṇṭhānā maṅgalatthaṃ katā suvaṇṇabhājanavikati. <bold>Kañña</bold>nti khattiyakumāriṃ. <bold>Adhovimaṃ dussayuga</bold>nti kiliṭṭhe jāte aggimhi pakkhittamatte parisuddhabhāvamupagacchantaṃ adhovimaṃ dussayugaṃ. <bold>Hatthapuñchana</bold>nti pītavaṇṇaṃ mahagghaṃ hatthapuñchanapaṭaṃ. <bold>Haricandana</bold>nti harivaṇṇacandanaṃ, suvaṇṇavaṇṇacandananti attho. Lohitacandanaṃ vā, gositacandananti attho. Taṃ kira uddhane kuthitatelamhi pakkhittamattaṃ sakalampi telaṃ aggiñca nibbāpanasamatthaṃ candanaṃ. Teneva ‘‘gositacandana’’nti vuccati. Gosaddena hi jalaṃ vuccati, taṃ viya sitaṃ candanaṃ gositacandanaṃ. Nāgabhavanasambhavaṃ <bold>aruṇavaṇṇamattikaṃ. Harītakaṃ āmalaka</bold>nti agadaharītakaṃ agadāmalakaṃ. Taṃ khippameva sarīramalasodhanādikaraṇasamatthaṃ hoti.</paragraph>
<paragraph line="677"><bold>Uṇhīsa</bold>nti uṇhīsapaṭṭaṃ. <bold>Veṭhana</bold>nti sīsaveṭhanaṃ. <bold>Sārapāmaṅga</bold>nti uttamaṃ ratanapāmaṅgasuttaṃ. <bold>Vatthakoṭika</bold>nti vatthayugameva. <bold>Nāgamāhaṭa</bold>nti nāgehi āhaṭaṃ. <bold>Ma</bold>-kāro padasandhikaro. <bold>Amatosadha</bold>nti evaṃnāmikā guḷikajāti, amatasadisakiccattā evaṃ vuccati. Taṃ kira paripanthaṃ vidhametvā sabbattha sādhentehi agadosadhasambhārehi yojetvā vaṭṭetvā kataṃ guḷikaṃ. Taṃ pana rājūnaṃ mukhasodhananahānapariyosāne mahatā parihārena upanenti. Tena te aṅgarāgaṃ nāma karonti, karontā ca yathārahaṃ dvīhi tīhi agadosadharaṅgatilakāhi nalāṭakaaṃsakūṭauramajjhasaṅkhātaṃ <pageBreak edition="V" number="1.0145" />aṅgaṃ <pageBreak edition="M" number="1.0163" />sajjetvā aṅgarāgaṃ karontīti veditabbaṃ. Sā pana guḷikā ahivicchikādīnampi visaṃ hanati, tenapi taṃ vuccati ‘‘amatosadha’’nti.</paragraph>
<paragraph line="678"><bold>Ahaṃ buddhañcā</bold>tiādīsu sabbadhamme yāthāvato abujjhi paṭibujjhīti buddhoti saṅkhyaṃ gataṃ sammāsambuddhañca, adhigatamagge sacchikatanirodhe yathānusiṭṭhaṃ paṭipajjamāne ca apāyesu apatamāne dhāretīti dhammoti saṅkhyaṃ gataṃ pariyattiyā saddhiṃ nava lokuttaradhammañca, diṭṭhisīlasāmaññena saṃhatattā saṅghoti saṅkhyaṃ gataṃ ariyasāvakasaṅghañca ahaṃ saraṇaṃ gato parāyaṇanti upagato, bhajiṃ sevinti attho. Atha vā hiṃsati tappasādataggarukatāhi vihatakilesena tapparāyaṇatākārappavattena cittuppādena saraṇagatānaṃ teneva saraṇagamanena bhayaṃ santāsaṃ dukkhaṃ duggatiṃ parikilesaṃ hanati vināsetīti <bold>saraṇaṃ,</bold>ratanattayassetaṃ adhivacanaṃ. Apica sammāsambuddho hite pavattanena ahitā ca nivattanena sattānaṃ bhayaṃ hiṃsatīti saraṇanti vuccati. Dhammopi bhavakantārā uttāraṇena assāsadānena ca sattānaṃ bhayaṃ hiṃsatīti saraṇanti vuccati. Saṅghopi appakānampi kārānaṃ vipulaphalapaṭilābhakaraṇena sattānaṃ bhayaṃ hiṃsatīti saraṇanti vuccati. Iminā atthena saraṇabhūtaṃ ratanattayaṃ teneva kāraṇena saraṇanti gato avagato, jāninti attho. <bold>Upāsakattaṃ desesi</bold>nti ratanattayaṃ upāsatīti upāsakoti evaṃ dassitaṃ upāsakabhāvaṃ mayi abhiniviṭṭhaṃ vācāya pakāsesinti attho, ‘‘upāsakohaṃ ajjatagge pāṇupetaṃ saraṇaṃ gato’’ti evaṃ upāsakattaṃ paṭivedesinti vuttaṃ hoti. <bold>Sakyaputtassa sāsane</bold>ti sakyassa suddhodanassa putto so bhagavā sakyaputto, tassa sakyaputtassa sāsaneti attho. <bold>Saddhā</bold>ti saddhāya, ‘‘sayaṃ abhiññā sacchikatvā’’tiādīsu viya yakāralopo daṭṭhabbo. <bold>Upehī</bold>ti upagaccha.</paragraph>
<paragraph line="679"><bold>Asokaraññā pesitena abhisekenā</bold>ti asokaraññā pesitena abhisekupakaraṇena. Yadā hi devānaṃpiyatisso mahārājā attano sahāyassa dhammāsokarañño ito veḷuyaṭṭhiyādayo mahārahe paṇṇākāre pesesi. Tadā sopi te disvā pasīditvā ativiya tuṭṭho ‘‘imehi atirekataraṃ kiṃ nāma mahagghaṃ paṭipaṇṇākāraṃ sahāyassa me pesessāmī’’ti amaccehi saddhiṃ <pageBreak edition="M" number="1.0164" />mantetvā laṅkādīpe abhisekaparihāraṃ pucchitvā ‘‘na tattha īdiso abhisekaparihāro atthī’’ti sutvā ‘‘sādhu vata me sahāyassa abhisekaparihāraṃ pesessāmī’’ti vatvā sāmuddikasaṅkhādīni tīṇi saṅkhāni ca gaṅgodakañca aruṇavaṇṇamattikañca aṭṭhaṭṭha khattiyabrāhmaṇagahapatikaññāyo ca suvaṇṇarajatalohamattikāmayaghaṭe ca aṭṭhahi seṭṭhikulehi saddhiṃ aṭṭha amaccakulāni cāti evaṃ sabbaṭṭhakaṃ nāma idha pesesi ‘‘imehi me sahāyassa puna abhisekaṃ karothā’’ti, aññañca abhisekatthāya <pageBreak edition="V" number="1.0146" />bahuṃ paṇṇākāraṃ pesesi. Tena vuttaṃ ‘‘asokaraññā pesitena abhisekenā’’ti. Eko māso abhisittassa assāti <bold>ekamāsābhisitto</bold>. Kathaṃ pana tassa tadā ekamāsābhisittatā viññāyatīti āha <bold>‘‘visākhapuṇṇamāyaṃ hissa abhisekamakaṃsū’’</bold>ti, pubbe katābhisekassapi asokaraññā pesitena anagghena parihārena visākhapuṇṇamāyaṃ puna abhisekamakaṃsūti attho. Vuttañhetaṃ <bold>mahāvaṃse</bold>–</paragraph>
<gatha1 line="680">‘‘Te migasiramāsassa, ādicandodayaṃ dine;</gatha1>
<gathalast line="681">Abhisittañca laṅkindaṃ, amaccā sāmibhattino.</gathalast>
<gatha1 line="682">‘‘Dhammāsokassa vacanaṃ, sutvā sāmihite ratā;</gatha1>
<gathalast line="683">Punāpi abhiseciṃsu, laṅkāhitasukhe rata’’nti.</gathalast>
<paragraph line="684"><bold>Dīpavaṃse</bold>pi cetaṃ vuttaṃ –</paragraph>
<gatha1 line="685">‘‘Visākhamāse dvādasiyaṃ, jambudīpā idhāgatā;</gatha1>
<gathalast line="686">Abhisekaṃ saparivāraṃ, asokadhammena pesitaṃ.</gathalast>
<gatha1 line="687">‘‘Dutiyaṃ abhisiñcittha, rājānaṃ devānaṃpiyaṃ;</gatha1>
<gathalast line="688">Abhisitto dutiyābhisekena, visākhamāse uposathe.</gathalast>
<gatha1 line="689">‘‘Tato māse atikkamma, jeṭṭhamāse uposathe;</gatha1>
<gathalast line="690">Mahindo sattamo hutvā, jambudīpā idhāgato’’ti.</gathalast>
<paragraph line="691">Tadā pana tassa rañño visākhapuṇṇamāya abhisekassa katattā tato pabhuti yāvajjatanā visākhapuṇṇamāyameva abhisekakaraṇamāciṇṇaṃ. Abhisekavidhānañcettha evaṃ veditabbaṃ – abhisekamaṅgalatthaṃ alaṅkatappaṭiyattassa <pageBreak edition="M" number="1.0165" />maṇḍapassa anto katassa udumbarasākhamaṇḍapassa majjhe suppatiṭṭhite udumbarabhaddapīṭhamhi abhisekārahaṃ abhijaccaṃ khattiyaṃ nisīdāpetvā paṭhamaṃ tāva maṅgalābharaṇabhūsitā jātisampannā khattiyakaññā gaṅgodakapuṇṇaṃ sāmuddikaṃ dakkhiṇāvaṭṭasaṅkhaṃ ubhohi hatthehi sakkaccaṃ gahetvā sīsopari ussāpetvā tena tassa muddhani abhisekodakaṃ abhisiñcati, evañca vadeti ‘‘deva, taṃ sabbepi khattiyagaṇā attānamārakkhaṇatthaṃ <pageBreak edition="V" number="1.0147" />iminā abhisekena abhisekikaṃ mahārājaṃ karonti, tvaṃ rājadhammesu ṭhito dhammena samena rajjaṃ kārehi, etesu khattiyagaṇesu tvaṃ puttasinehānukampāya sahitacitto hitasamamettacitto ca bhava, rakkhāvaraṇaguttiyā tesaṃ rakkhito ca bhavāhī’’ti.</paragraph>
<paragraph line="692">Tato puna purohitopi purohiccaṭṭhānānurūpālaṅkārehi alaṅkatappaṭiyatto gaṅgodakapuṇṇaṃ rajatamayasaṅkhaṃ ubhohi hatthehi sakkaccaṃ gahetvā tassa sīsopari ussāpetvā tena tassa muddhani abhisekodakaṃ abhisiñcati, evañca vadeti ‘‘deva, taṃ sabbepi brāhmaṇagaṇā attānamārakkhaṇatthaṃ iminā abhisekena abhisekikaṃ mahārājaṃ karonti, tvaṃ rājadhammesu ṭhito dhammena samena rajjaṃ kārehi, etesu brāhmaṇesu tvaṃ puttasinehānukampāya sahitacitto hitasamamettacitto ca bhava, rakkhāvaraṇaguttiyā tesaṃ rakkhito ca bhavāhī’’ti.</paragraph>
<paragraph line="693">Tato puna seṭṭhipi seṭṭhiṭṭhānānurūpabhūsanabhūsito gaṅgodakapuṇṇaṃ ratanamayasaṅkhaṃ ubhohi hatthehi sakkaccaṃ gahetvā tassa sīsopari ussāpetvā tena tassa muddhani abhisekodakaṃ abhisiñcati, evañca vadeti ‘‘deva taṃ sabbepi gahapatigaṇā attānamārakkhaṇatthaṃ iminā abhisekena abhisekikaṃ mahārājaṃ karonti, tvaṃ rājadhammesu ṭhito dhammena samena rajjaṃ kārehi, etesu gahapatigaṇesu tvaṃ puttasinehānukampāya sahitacitto hitasamamettacitto ca bhava, rakkhāvaraṇaguttiyā tesaṃ rakkhito ca bhavāhī’’ti.</paragraph>
<paragraph line="694">Te pana tassa evaṃ vadantā ‘‘sace tvaṃ amhākaṃ vacanānurūpena rajjaṃ kāressasi, iccetaṃ kusalaṃ. No ce kāressasi, tava muddhā sattadhā phalatū’’ti evaṃ rañño abhisapanti viyāti daṭṭhabbaṃ. Imasmiṃ pana dīpe devānaṃpiyatissassa <pageBreak edition="M" number="1.0166" />muddhani dhammāsokeneva idha pesitā khattiyakaññāyeva anotattodakapuṇṇena sāmuddikadakkhiṇāvaṭṭasaṅkhena abhisekodakaṃ abhisiñcīti vadanti. Idañca yathāvuttaṃ abhisekavidhānaṃ majjhimanikāye <bold>cūḷasīhanādasuttavaṇṇanāyaṃ</bold>sīhaḷaṭṭhakathāyampi ‘‘paṭhamaṃ tāva abhisekaṃ gaṇhantānaṃ rājūnaṃ suvaṇṇamayādīni tīṇi saṅkhāni ca gaṅgodakañca khattiyakaññañca laddhuṃ vaṭṭatī’’tiādinā vuttanti vadanti.</paragraph>
<paragraph line="695"><bold>Sammodanīyaṃ kathaṃ kathayamāno</bold>ti pītipāmojjasaṅkhātasammodajananato sammodituṃ yuttabhāvato ca sammodanīyaṃ ‘‘kacci bhante khamanīyaṃ, kacci yāpanīyaṃ, kacci vo appābādhaṃ appātaṅkaṃ lahuṭṭhānaṃ balaṃ phāsuvihāro’’ti evamādikathaṃ kathayamāno. <bold>Cha jane dassesī</bold>ti raññā saddhiṃ āgatānaṃ ‘‘na ime yakkhā, manussā ime’’ti sañjānanatthaṃ bhaṇḍukassa <pageBreak edition="V" number="1.0148" />upāsakassa ānītattā tena saddhiṃ cha jane dassesi. <bold>Tevijjā</bold>ti pubbenivāsadibbacakkhuāsavakkhayasaṅkhātāhi tīhi vijjāhi samannāgatā. <bold>Iddhippattā</bold>ti iddhividhañāṇaṃ pattā. <bold>Cetopariyakovidā</bold>ti paresaṃ cittācāre kusalā. Evamettha pañca abhiññā sarūpena vuttā, dibbasotaṃ pana tāsaṃ vasena āgatameva hoti. <bold>Bahū</bold>ti evarūpā chaḷabhiññā buddhasāvakā bahū gaṇanapathaṃ atikkantā sakalajambudīpaṃ kāsāvapajjotaṃ katvā vicarantīti. Keci pana ‘‘tevijjā iddhippattā ca khīṇāsavā cetopariyakovidā keci khīṇāsavāti visuṃ yojetvā ‘arahanto’ti iminā sukkhavipassakā vuttā’’ti vadanti.</paragraph>
<paragraph line="696"><bold>Paññāveyyattiya</bold>nti paññāpāṭavaṃ, paññāya tikkhavisadabhāvanti attho. <bold>Āsanna</bold>nti āsanne ṭhitaṃ. <bold>Sādhu mahārāja paṇḍitosī</bold>ti rājānaṃ pasaṃsati. Puna vīmaṃsanto <bold>‘‘atthi pana te mahārājā’’</bold>tiādimāha. <bold>Cūḷahatthipadopamasuttantaṃ kathesī</bold>ti ‘‘ayaṃ rājā ‘ime samaṇā nāma īdisā, sīlādipaṭipatti ca tesaṃ īdisī’ti ca na jānāti, handa naṃ imāya cūḷahatthipadopamasuttantadesanāya samaṇabhāvūpagamanaṃ samaṇapaṭipattiñca viññāpessāmī’’ti cintetvā paṭhamaṃ <bold>cūḷahatthipadopamasuttantaṃ</bold>kathesi. Tattha hi –</paragraph>
<indent line="697">‘‘Evameva kho, brāhmaṇa, idha tathāgato loke uppajjati arahaṃ sammāsambuddho vijjācaraṇasampanno…pe… sātthaṃ sabyañjanaṃ kevalaparipuṇṇaṃ parisuddhaṃ brahmacariyaṃ pakāseti, taṃ dhammaṃ suṇāti gahapati <pageBreak edition="M" number="1.0167" />vā gahapatiputto vā aññatarasmiṃ vā kule paccājāto, so taṃ dhammaṃ sutvā tathāgate saddhaṃ paṭilabhati, so tena saddhāpaṭilābhena samannāgato iti paṭisañcikkhati ‘sambādho gharāvāso rajopatho, abbhokāso pabbajjā, nayidaṃ sukaraṃ agāraṃ ajjhāvasatā ekantaparipuṇṇaṃ ekantaparisuddhaṃ saṅkhalikhitaṃ brahmacariyaṃ carituṃ, yannūnāhaṃ kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajeyya’nti. So aparena samayena appaṃ vā bhogakkhandhaṃ pahāya mahantaṃ vā bhogakkhandhaṃ pahāya appaṃ vā ñātiparivaṭṭaṃ pahāya mahantaṃ vā ñātiparivaṭṭaṃ pahāya kesamassuṃ ohāretvā kāsāyāni vatthāni acchādetvā agārasmā anagāriyaṃ pabbajati.</indent>
<indent line="698">‘‘So evaṃ pabbajito samāno bhikkhūnaṃ sikkhāsājīvasamāpanno pāṇātipātaṃ pahāya pāṇātipātā paṭivirato hoti nihitadaṇḍo nihitasattho, lajjī dayāpanno sabbapāṇabhūtahitānukampī viharati.</indent>
<indent line="699">‘‘Adinnādānaṃ <pageBreak edition="V" number="1.0149" />pahāya adinnādānā paṭivirato hoti dinnādāyī dinnapāṭikaṅkhī, athenena sucibhūtena attanā viharatī’’ti (ma. ni. 1.291-292) –</indent>
<unindented line="700">Evamādinā sāsane saddhāpaṭilābhaṃ paṭiladdhasaddhehi ca pabbajjupagamanaṃ pabbajitehi ca paṭipajjitabbā sīlakkhandhādayo dhammā pakāsitā.</unindented>
<paragraph line="701"><bold>Rājā suttantaṃ suṇantoyeva aññāsī</bold>ti ‘‘so bījagāmabhūtagāmasamārambhā paṭivirato hoti, ekabhattiko hoti rattuparato virato vikālabhojanā’’ti evaṃ tasmiṃ suttante (ma. ni. 1.293) āgatattā taṃ suṇantoyeva aññāsi. <bold>Idheva vasissāmā</bold>ti na tāva rattiyā upaṭṭhitattā anāgatavacanamakāsi. <bold>Āgataphalo</bold>ti anāgāmiphalaṃ sandhāyāha, sampattaanāgāmiphaloti attho. Tatoyeva ca visesato aviparītaviditasatthusāsanattā <bold>viññātasāsano. Idāni pabbajissatī</bold>ti gihiliṅgena ānītakiccassa niṭṭhitattā evamāha. <bold>Acirapakkantassa rañño</bold>ti raññe <pageBreak edition="M" number="1.0168" />acirapakkanteti attho. <bold>Adhiṭṭhahitvā</bold>ti antotambapaṇṇidīpe samāgatā suṇantūti adhiṭṭhahitvā.</paragraph>
<paragraph line="702"><bold>Bhūmattharaṇasaṅkhepenā</bold>ti bhūmattharaṇākārena. <bold>Uppātapāṭhakā</bold>ti nimittapāṭhakā, nemittakāti attho. <bold>Gahitā dāni imehi pathavī</bold>ti āsanānaṃ pathaviyaṃ atthatattā evamāhaṃsu. <bold>Patiṭṭhahissatīti cintento</bold>ti ettha tena kāraṇena sāsanapatiṭṭhānassa abhāvato avassaṃ patiṭṭhahantassa sāsanassa pubbanimittamidanti evaṃ pubbanimittabhāvena sallakkhesīti veditabbaṃ. <bold>Paṇītenā</bold>ti uttamena. <bold>Sahatthā</bold>ti sahatthena <bold>santappetvā</bold>ti suṭṭhu tappetvā, paripuṇṇaṃ suhitaṃ yāvadatthaṃ katvāti attho. <bold>Petavatthuṃ vimānavatthuṃ saccasaṃyuttañca kathesī</bold>ti desanāvidhikusalo thero janassa saṃvegaṃ janetuṃ paṭhamaṃ petavatthuṃ kathetvā tadanantaraṃ saṃvegajātaṃ janaṃ assāsetuṃ saggakathāvasena vimānavatthuñca kathetvā tadanantaraṃ paṭiladdhassāsānaṃ ‘‘mā ettha assādaṃ karotha nibbānaṃ vinā na aññaṃ kiñci saṅkhāragataṃ dhuvaṃ nāma atthi, tasmā paramassāsakaṃ nibbānamadhigantuṃ vāyamathā’’ti saccapaṭivedhatthāya ussāhaṃ janento ante saccasaṃyuttaṃ kathesīti veditabbaṃ.</paragraph>
<paragraph line="703"><bold>Tesaṃ sutvā</bold>ti tesaṃ santikā therānaṃ guṇakathaṃ sutvā. <bold>Rañño saṃviditaṃ katvā</bold>ti rañño nivedanaṃ katvā, rājānaṃ paṭivedayitvāti attho. <bold>Alaṃ gacchāmā</bold>ti purassa accāsannattā sāruppaṃ na hotīti paṭipakkhipanto āha. <bold>Meghavanaṃ nāma uyyāna</bold>nti mahāmeghavanuyyānaṃ. Tassa kira <pageBreak edition="V" number="1.0150" />uyyānassa bhūmiggahaṇadivase akālamahāmegho uṭṭhahitvā sabbataḷākapokkharaṇiyo pūrento gimhābhihatarukkhalatādīnaṃ anuggaṇhantova pāvassi, tena kāraṇena taṃ mahāmeghavanaṃ nāma uyyānaṃ jātaṃ. Vuttañhetaṃ <bold>mahāvaṃse</bold>–</paragraph>
<gatha1 line="704">‘‘Uyyānaṭṭhānaggahaṇe, mahāmegho akālajo;</gatha1>
<gathalast line="705">Pāvassi tena uyyānaṃ, mahāmeghavanaṃ ahū’’ti.</gathalast>
<paragraph line="706"><bold>Sukhasayitabhāvaṃ pucchitvā</bold>ti ‘‘kacci, bhante, idha sukhaṃ sayittha, tumhākaṃ idha nivāso sukha’’nti evaṃ sukhasayitabhāvaṃ pucchitvā tato therena ‘‘sukhasayitamhi, mahārāja, bhikkhūnaṃ phāsukamidaṃ uyyāna’’nti vutte ‘‘evaṃ sati <pageBreak edition="M" number="1.0169" />idaṃ no uyyānaṃ dassāmī’’ti cintetvā <bold>‘‘kappati, bhante, bhikkhusaṅghassa ārāmo’’</bold>ti pucchi. <bold>Imaṃ sutta</bold>nti veḷuvanārāmapaṭiggahaṇe vuttamimaṃ suttaṃ. <bold>Udaka</bold>nti dakkhiṇodakaṃ. <bold>Mahāmeghavanuyyānaṃ adāsī</bold>ti ‘‘imaṃ mahāmeghavanuyyānaṃ saṅghassa dammī’’ti vatvā jeṭṭhamāsassa kāḷapakkhe dutiyadivase adāsi. Mahāvihārassa dakkhiṇodakapāteneva saddhiṃ patiṭṭhitabhāvepi na tāva tattha vihārakammaṃ niṭṭhitanti āha <bold>‘‘idañca paṭhamaṃ vihāraṭṭhānaṃ bhavissatī’’</bold>ti. <bold>Punadivasepī</bold>ti kāḷapakkhassa dutiyadivaseyeva. <bold>Aḍḍhanavamānaṃ pāṇasahassāna</bold>nti aḍḍhena navamānaṃ pāṇasahassānaṃ, pañcasatādhikānaṃ aṭṭhasahassānanti attho. <bold>Jotipātubhāvaṭṭhāna</bold>nti ñāṇālokassa pātubhāvaṭṭhānaṃ. <bold>Appamādasutta</bold>nti aṅguttaranikāye <bold>mahāappamādasuttaṃ,</bold>rājovādasuttanti vuttaṃ hoti.</paragraph>
<paragraph line="707"><bold>Mahacca</bold>nti karaṇatthe paccattavacanaṃ, mahatā rājānubhāvenāti attho. Tumhe jānanatthanti sambandho. <bold>Ariṭṭho nāma amacco</bold>ti rañño bhāgineyyo ariṭṭho nāma amacco. <bold>Pañcapaṇṇāsāyā</bold>ti ettha ‘‘catupaṇṇāsāyā’’ti vattabbaṃ. Evañhi sati upari vuccamānaṃ ‘‘dvāsaṭṭhi arahanto’’ti vacanaṃ sameti. Teneva ca sīhaḷabhāsāya likhite <bold>mahāvaṃse</bold>‘‘catupaṇṇāsāya saddhi’’nti vuttaṃ. <bold>Dasabhātikasamākulaṃ rājakula</bold>nti muṭasivassa puttehi abhayo devānaṃpiyatisso mahānāgo uttiyo mattābhayo sūratissoti evamādīhi dasahi bhātikehi samākiṇṇaṃ rājakulaṃ. <bold>Cetiyagirimhi vassaṃ vasiṃsū</bold>ti āsāḷhīpuṇṇamadivase raññā dinnavihāreyeva paṭiggahetvā pāṭipadadivase vassaṃ vasiṃsu. <bold>Pavāretvā</bold>ti mahāpavāraṇāya pavāretvā. <bold>Kattikapuṇṇamāya</bold>nti aparakattikapuṇṇamāyaṃ. Mahāmahindatthero hi purimikāyaṃ upagantvā vutthavasso mahāpavāraṇāya pavāretvā tato ekamāsaṃ atikkamma cātumāsiniyaṃ puṇṇamadivase ariyagaṇaparivuto rājakulaṃ gantvā bhojanāvasāne ‘‘mahārāja, amhehi ciradiṭṭho <pageBreak edition="V" number="1.0151" />sammāsambuddho’’tiādivacanamabrvi. Evañca katvā vakkhati ‘‘puṇṇamāyaṃ mahāvīro, cātumāsiniyā idhā’’ti. Yaṃ panettha <bold>kenaci</bold>vuttaṃ ‘‘vutthavasso pavāretvāti cātumāsiniyā pavāraṇāyāti attho, paṭhamapavāraṇāya vā pavāretvā ekamāsaṃ tattheva vasitvā kattikapuṇṇamiyaṃ avoca, aññathā ‘puṇṇamāyaṃ <pageBreak edition="M" number="1.0170" />mahāvīro’ti vuttattā na sakkā gahetu’’nti, tattha cātumāsiniyā pavāraṇāyāti ayamatthavikappo na yujjati. Na hi purimikāya vassūpagatā cātumāsiniyaṃ pavārenti. <bold>Ciradiṭṭho sammāsambuddho</bold>ti satthussa sarīrāvayavo ca sammāsambuddhoyevāti katvā avayave samudāyavohāravasena evamāhāti daṭṭhabbaṃ yathā ‘‘samuddo diṭṭho’’ti.</paragraph>
<paragraph line="708">Therena vuttampi gamanakāraṇaṃ ṭhapetvā idha vāse payojanameva dassetvā gamanaṃ paṭisedhetukāmo āha <bold>‘‘ahaṃ bhante tumhe’’</bold>tiādi. <bold>Abhivādanā</bold>dīsu ācariyaṃ disvā abhivādanakaraṇaṃ <bold>abhivādanaṃ</bold>nāma. Yasmiṃ vā disābhāge ācariyo vasati iriyāpathe kappento, tato abhimukhova vanditvā gacchati, vanditvā tiṭṭhati, vanditvā nisīdati, vanditvā nipajjati, idaṃ abhivādanaṃ nāma. Ācariyaṃ pana dūratova disvā paccuṭṭhāya paccuggamanakaraṇaṃ <bold>paccuṭṭhānaṃ</bold>nāma. Ācariyaṃ pana disvā añjaliṃ paggayha sīse ṭhapetvā ācariyaṃ namassati, yasmiṃ disābhāge so vasati, tadabhimukhopi tatheva namassati, gacchantopi ṭhitopi nisinnopi añjaliṃ paggayha namassatiyevāti idaṃ <bold>añjalikammaṃ</bold>nāma. Anucchavikakammassa pana karaṇaṃ <bold>sāmīcikaraṇaṃ</bold>nāma. Cīvarādīsu hi cīvaraṃ dento na yaṃ vā taṃ vā deti, mahagghaṃ satamūlagghampi pañcasatamūlagghampi satasahassamūlagghampi detiyeva. Piṇḍapātādīsupi eseva nayo. Idaṃ sāmīcikaraṇaṃ nāma. <bold>Sarīradhātuyo</bold>ti sarīrāvayavā. <bold>Aññāta</bold>nti aññātaṃ, viditaṃ mayāti attho. <bold>Kuto lacchāmā</bold>ti kuto labhissāma. <bold>Sumanena saddhiṃ mantehī</bold>ti paṭhamameva sāmaṇerassa kathitattā vā ‘‘jānāti esa amhākamadhippāya’’nti ñatvā vā evamāhāti daṭṭhabbaṃ.</paragraph>
<paragraph line="709"><bold>Appossukko tvaṃ mahārājā</bold>ti mahārāja tvaṃ dhātūnaṃ paṭilābhe mā ussukkaṃ karohi, mā tvaṃ tattha vāvaṭo bhava, aññaṃ tayā kattabbaṃ karohīti adhippāyo. Idāni tadeva raññā kattabbakiccaṃ dassento <bold>‘‘vīthiyo sodhāpetvā’’</bold>tiādimāha. <bold>Sabbatāḷāvacare upaṭṭhāpetvā</bold>ti kaṃsatāḷāditāḷaṃ avacarati etthāti tāḷāvacaraṃ vuccati ātatavitatādi <pageBreak edition="M" number="1.0171" />sabbaṃ tūriyabhaṇḍaṃ. Teneva <bold>parinibbānasuttaṭṭhakathāyaṃ</bold>‘‘sabbañca tāḷāvacaraṃ sannipātethāti ettha sabbañca tāḷāvacaranti sabbaṃ tūriyabhaṇḍa’’nti vuttaṃ. Ettha pana sahacaraṇanayena sabbatūriyabhaṇḍānaṃ vādakāpi <pageBreak edition="V" number="1.0152" />gahetuṃ vaṭṭantīti te sabbe upaṭṭhāpetvā sannipātetvāti vuttaṃ hoti. <bold>Lacchasī</bold>ti labhissasi. <bold>Therā cetiyagirimeva agamaṃsū</bold>ti rājanivesanato nikkhamitvā puna cetiyagirimeva agamaṃsu.</paragraph>
<paragraph line="710"><bold>Tāvadevā</bold>ti taṃ khaṇaṃyeva. <bold>Pāṭaliputtadvāre</bold>ti pāṭaliputtanagaradvāre. <bold>Kiṃ bhante sumana āhiṇḍasī</bold>ti sumana tvaṃ samaṇadhammaṃ akatvā kasmā vicarasīti pucchati. <bold>Cetiyagirimhiyeva patiṭṭhāpetvā</bold>ti pacchā tattha vihāratthāya ākaṅkhitabbabhāvato cetiyagirimhiyeva patiṭṭhāpetvā. <bold>Vaḍḍhamānakacchāyāyā</bold>ti pacchābhattanti attho. Pacchābhattameva hi chāyā vaḍḍhati. <bold>Athassa etadahosī</bold>ti dhātucaṅkoṭakaṃ disvā evaṃ cintesi. <bold>Chattaṃ apanamatū</bold>ti idaṃ setacchattaṃ sayameva me sīsoparito dhātucaṅkoṭakābhimukhaṃ hutvā namatūti attho. <bold>Mayhaṃ matthake patiṭṭhātū</bold>ti idaṃ dhātucaṅkoṭakaṃ therassa hatthato dhātuyā saha āgantvā sirasmiṃ me patiṭṭhātūti attho. <bold>Pokkharavassaṃ</bold>nāma pokkharapattappamāṇaṃ valāhakamajjhe uṭṭhahitvā kamena pharitvā temetukāmeyeva temayamānaṃ mahantaṃ hutvā vassati. <bold>Mahāvīro</bold>ti mahāparakkamo. Mahāvīrāvayavattā cettha satthuvohārena dhātuyo eva niddiṭṭhā. Dhātusarīrenāgamanañhi sandhāya ayaṃ gāthā vuttā.</paragraph>
<paragraph line="711"><bold>Pacchimadisābhimukhova hutvā apasakkanto</bold>ti piṭṭhito piṭṭhitoyeva pacchimadisābhimukho hutvā osakkanto, gacchantoti attho. Kiñcāpi esa pacchimadisaṃ na oloketi, tathāpi pacchimadisaṃ sandhāya gacchatīti ‘‘pacchimadisābhimukho’’ti vuttaṃ. <bold>Puratthimena dvārena nagaraṃ pavisitvā</bold>ti ettha piṭṭhito piṭṭhitoyeva āgantvā dvāre sampatte parivattetvā ujukeneva nagaraṃ pāvisīti veditabbaṃ. <bold>Mahejavatthu nāmā</bold>ti mahejanāmakena yakkhena pariggahitaṃ ekaṃ devaṭṭhānanti veditabbaṃ <pageBreak edition="M" number="1.0172" />. <bold>Paribhogacetiyaṭṭhāna</bold>nti ettha paribhuttūpakaraṇāni nidahitvā kataṃ cetiyaṃ paribhogacetiyanti daṭṭhabbaṃ. Tividhañhi cetiyaṃ vadanti paribhogacetiyaṃ dhātucetiyaṃ dhammacetiyanti. Tattha <bold>paribhogacetiyaṃ</bold>vuttanayameva. <bold>Dhātucetiyaṃ</bold>pana dhātuyo nidahitvā kataṃ. Paṭiccasamuppādādilikhitapotthakaṃ nidahitvā kataṃ pana <bold>dhammacetiyaṃ</bold>nāma. Sārīrikaṃ paribhogikaṃ uddissakanti evampi tippabhedaṃ cetiyaṃ vadanti. Ayaṃ pana pabhedo paṭimārūpassapi uddissakacetiyeneva saṅgahitattā suṭṭhutaraṃ yujjati.</paragraph>
<paragraph line="712">Kathaṃ pana idaṃ ṭhānaṃ tiṇṇaṃ buddhānaṃ paribhogacetiyaṭṭhānaṃ ahosīti āha <bold>‘‘atīte kirā’’</bold>tiādi. <bold>Pajjarakenā</bold>ti ettha pajjarako nāma rogo vuccati. So ca yakkhānubhāvena samuppannoti <pageBreak edition="V" number="1.0153" />veditabbo. Tadā kira puṇṇakāḷo nāma yakkho attano ānubhāvena manussānampi sarīre pajjarakaṃ nāma rogaṃ samuṭṭhāpesi. Vuttañhetaṃ <bold>mahāvaṃse</bold>–</paragraph>
<gathalast line="713">‘‘Rakkhasehi janassettha, rogo pajjarako ahū’’ti;</gathalast>
<unindented line="714"><bold>Dīpavaṃse</bold>pi cetaṃ vuttaṃ –</unindented>
<gatha1 line="715">‘‘Rakkhasā ca bahū tattha, pajjarā ca samuṭṭhitā;</gatha1>
<gathalast line="716">Pajjarena bahū sattā, nassanti dīpamuttame’’ti.</gathalast>
<paragraph line="717"><bold>Anayabyasana</bold>nti ettha <bold>anayo</bold>ti avaḍḍhi. Kāyikaṃ cetasikañca sukhaṃ byasati vikkhipati vināsetīti <bold>byasana</bold>nti dukkhaṃ vuccati. Kiñcāpi ‘‘buddhacakkhunā lokaṃ olokento’’ti vuttaṃ, tathāpi ‘‘te satte anayabyasanamāpajjante disvā’’ti vacanato paṭhamaṃ buddhacakkhunā lokaṃ oloketvā pacchā sabbaññutaññāṇena lokaṃ olokento te satte anayabyasanamāpajjante disvāti gahetabbaṃ. Na hi āsayānusayādibuddhacakkhussa te sattā anayabyasanaṃ āpajjantā dissanti. <bold>Dubbuṭṭhikā</bold>ti visamavassādivasena duṭṭhā asobhanā vuṭṭhiyeva dubbuṭṭhikā, sassuppattihetubhūtā kāyasukhuppattisappāyā sattupakārā sammā vuṭṭhi tattha na hotīti adhippāyo. Tatoyeva ca <bold>‘‘dubbhikkhaṃ dussassa’’</bold>nti vuttaṃ. Bhikkhāya abhāvo <pageBreak edition="M" number="1.0173" />, dullabhabhāvo vā <bold>dubbhikkhaṃ,</bold>sulabhā tattha bhikkhā na hotīti vuttaṃ hoti. Sassānaṃ abhāvo, asampannatā vā <bold>dussassaṃ. Devo</bold>ti meghassetaṃ nāmaṃ. <bold>Sammādhāramanupavecchī</bold>ti udakadhāraṃ sammā vimuñci, sammā anupavassīti vuttaṃ hoti.</paragraph>
<paragraph line="718"><bold>Mahāvivādo hotī</bold>ti tasmiṃ kira kāle jayantamahārājena ca tassa rañño kaniṭṭhabhātukena samiddhakumāranāmakena uparājena ca saddhiṃ imasmiṃ dīpe mahāyuddhaṃ upaṭṭhitaṃ. Tenetaṃ vuttaṃ ‘‘tena kho pana samayena maṇḍadīpe mahāvivādo hotī’’ti. <bold>Hotī</bold>ti kiriyā kālamapekkhitvā vattamānapayogo, vivādassa pana atītakālikattaṃ ‘‘tena kho pana samayenā’’ti imināva viññāyati. Saddantarasannidhānena hettha atītakālāvagamo yathā ‘‘bhāsate vaḍḍhate tadā’’ti. Evaṃ sabbattha īdisesu ṭhānesu vattamānapayogo daṭṭhabbo. <bold>Kalahaviggahajātā</bold>ti ettha kalaho nāma matthakappatto kāyakalahopi vācākalahopi. Tattha hatthaparāmāsādivasena kāyena kātabbo kalaho <bold>kāyakalaho</bold>. Mammaghaṭṭanādivasena vācāya kātabbo kalaho <bold>vācākalaho</bold><pageBreak edition="V" number="1.0154" />. Vipaccanīkagahaṇaṃ <bold>viggaho</bold>. Kalahassa pubbabhāge uppanno aññamaññaviruddhagāho. Atha vā kalaho nāma <bold>vācākalaho</bold>. Aññamaññaṃ hatthaparāmāsādivasena virūpaṃ viruddhaṃ vā gahaṇaṃ viggaho <bold>kāyakalaho</bold>. Yathāvutto kalaho ca viggaho ca jāto sañjāto etesanti kalahaviggahajātā, sañjātakalahaviggahāti attho.</paragraph>
<paragraph line="719"><bold>Tāni sāsanantaradhānena nassantī</bold>ti pariyattipaṭivedhapaṭipattisaṅkhātassa tividhassapi sāsanassa antaradhānena dhātuparinibbāne sati tāni cetiyāni vinassanti. Tīṇi (dī. ni. aṭṭha. 3.161; vibha. aṭṭha. 809) hi parinibbānāni kilesaparinibbānaṃ khandhaparinibbānaṃ dhātuparinibbānanti, tāni pana amhākaṃ bhagavato vasena evaṃ veditabbāni. Tassa hi <bold>kilesaparinibbānaṃ</bold>bodhipallaṅke ahosi, <bold>khandhaparinibbānaṃ</bold>kusinārāyaṃ. <bold>Dhātuparinibbānaṃ</bold>anāgate bhavissati. Sāsanassa kira osakkanakāle imasmiṃ tambapaṇṇidīpe dhātuyo sannipatitvā <pageBreak edition="M" number="1.0174" />mahācetiyaṃ gamissanti, mahācetiyato nāgadīpe rājāyatanacetiyaṃ, tato mahābodhipallaṅkaṃ gamissanti, nāgabhavanatopi devalokatopi brahmalokatopi dhātuyo mahābodhipallaṅkameva gamissanti, sāsapamattāpi dhātu na antarā nassissati. Sabbā dhātuyo mahābodhipallaṅke rāsibhūtā suvaṇṇakkhandho viya ekagghanā hutvā chabbaṇṇarasmiyo vissajjessanti, tā dasasahassilokadhātuṃ pharissanti. Tato dasasahassacakkavāḷe devatā sannipatitvā ‘‘ajja satthā parinibbāti, ajja sāsanaṃ osakkati, pacchimadassanaṃ dāni idaṃ amhāka’’nti dasabalassa parinibbutadivasato mahantataraṃ kāruññaṃ karissanti, ṭhapetvā anāgāmikhīṇāsave avasesā sakabhāvena saṇṭhātuṃ na sakkhissanti. Dhātūsu tejodhātu uṭṭhahitvā yāva brahmalokā uggacchissati, sāsapamattiyāpi dhātuyā sati ekajālāva bhavissati, dhātūsu pariyādānaṃ gatāsu paricchijjissati. Evaṃ mahantaṃ ānubhāvaṃ dassetvā dhātūsu antarahitāsu sāsanaṃ antarahitaṃ nāma hoti.</paragraph>
<paragraph line="720"><bold>Divā bodhirukkhaṭṭhāne hatthisālāyaṃ tiṭṭhatī</bold>ti divā vatthuvicinanāya okāsaṃ kurumāno tato dhātuṃ gahetvā kumbhe ṭhapetvā sadhātukova hutvā tiṭṭhatīti vadanti. Vuttañhetaṃ <bold>mahāvaṃse</bold>–</paragraph>
<gatha1 line="721">‘‘Rattiṃ nāgonupariyāti, taṃ ṭhānaṃ so sadhātukaṃ;</gatha1>
<gathalast line="722">Bodhiṭṭhānamhi sālāyaṃ, divā ṭhāti sadhātuko’’ti.</gathalast>
<paragraph line="723"><bold>Thūpapatiṭṭhānabhūmiṃ pariyāyatī</bold>ti matthakato dhātuṃ tattha patiṭṭhāpetvā sadhātukaṃ thūpapatiṭṭhānabhūmiṃ rattibhāge <pageBreak edition="V" number="1.0155" />pariyāyati, samantato vicaratīti attho. <bold>Jaṅghappamāṇa</bold>nti pupphaṭṭhānappamāṇaṃ. Thūpakucchito heṭṭhābhāgañhi thūpassa jaṅghāti vadanti. <bold>Dhātuoropanatthāyā</bold>ti hatthikumbhato dhātukaraṇḍakassa oropanatthāya. <bold>Sakalanagarañca janapado cā</bold>ti nagaravāsino janapadavāsino ca abhedato nagarajanapadasaddehi vuttā ‘‘sabbo gāmo āgato, mañcā ukkuṭṭhiṃ karontī’’tiādīsu viya. <bold>Mahājanakāye</bold>ti mahājanasamūhe. Samūhapariyāyo hettha kāyasaddo. Ekekadhātuppadesato tejodakanikkhamanādivasena yamakayamakaṃ hutvā pavattaṃ pāṭihāriyaṃ <bold>yamakapāṭihāriyaṃ</bold><pageBreak edition="M" number="1.0175" />. Channaṃ vaṇṇānaṃ rasmiyo cāti sambandho kātabbo. Channaṃ vaṇṇānaṃ udakadhārā cāti evampettha sambandhaṃ vadanti. Parinibbutepi bhagavati tassānubhāvena evarūpaṃ pāṭihāriyamahosiyevāti dassetuṃ <bold>‘‘evaṃ acintiyā’’</bold>tiādigāthamāha. <bold>Buddhadhammā</bold>ti ettha buddhaguṇā.</paragraph>
<paragraph line="724"><bold>Dharamānakālepi tikkhattuṃ āgamāsī</bold>ti bhagavā kira abhisambodhito navame māse phussapuṇṇamadivase yakkhādhivāsaṃ laṅkādīpamupagantvā laṅkāmajjhe tiyojanāyate yojanavitthate mahānāgavanuyyāne mahāyakkhasamāgame upariākāse ṭhatvā kappuṭṭhānasamaye samuṭṭhitavuṭṭhivātanibbisesavassavāyunā ca lokantarikanirayandhakārasadisaghorandhakāranikāyena ca sītanarakanibbisesabahalasītena ca saṃvaṭṭakālasañjātavātasaṅkhubhitehi meghanabhagajjitasadisena gaganamedanīninnādena ca yakkhānaṃ bhayaṃ santāsaṃ janetvā tehi yācitābhayo ‘‘detha me samaggā nisīdanaṭṭhāna’’nti vatvā ‘‘dema te sakaladīpaṃ, dehi no, mārisa, abhaya’’nti vutte sabbaṃ taṃ upaddavaṃ antaradhāpetvā yakkhadattabhūmiyā cammakhaṇḍaṃ pattharitvā tattha nisinno samantato jalamānaṃ cammakhaṇḍaṃ pasāretvā kappuṭṭhānaggisadisadahanābhibhūtānaṃ jaladhisalilabhītānaṃ samantā velante bhamantānaṃ yakkhānaṃ giridīpaṃ dassetvā tesu tattha patiṭṭhitesu taṃ yathāṭhāne patiṭṭhāpetvā cammakhaṇḍaṃ saṅkhipitvā nisinno tadā samāgate anekadevatāsannipāte dhammaṃ desetvā anekapāṇakoṭīnaṃ dhammābhisamayaṃ katvā sumanakūṭavāsinā mahāsumanadevarājena samadhigatasotāpattiphalena yācitapūjanīyo sīsaṃ parāmasitvā muṭṭhimattā nīlāmalakesadhātuyo tassa datvā jambudīpamagamāsi.</paragraph>
<paragraph line="725">Dutiyaṃ abhisambodhito pañcame saṃvacchare cūḷodaramahodarānaṃ jalathalanivāsīnaṃ mātulabhāgineyyānaṃ nāgarājūnaṃ maṇipallaṅkaṃ nissāya upaṭṭhitamahāsaṅgāme nāgānaṃ mahāvināsaṃ disvā cittamāsakāḷapakkhassa uposathadivase pātova samiddhasumanena nāma rukkhadevaputtena chattaṃ katvā dhāritarājāyatano nāgadīpaṃ samāgantvā saṅgāmamajjhe ākāse pallaṅkena nisinno ghorandhakārena <pageBreak edition="V" number="1.0156" />nāge santāsetvā assāsento ālokaṃ dassetvā sañjātapītisomanassānaṃ upagatanāgānaṃ sāmaggikaraṇīyaṃ dhammaṃ desetvā mātulabhāgineyyehi dvīhi nāgarājūhi <pageBreak edition="M" number="1.0176" />pūjite pathavītalagate maṇipallaṅke nisinno nāgehi dibbannapānehi santappito jalathalanivāsino asītikoṭināge saraṇesu ca sīlesu ca patiṭṭhāpetvā tehi namassituṃ pallaṅkañca rājāyatanapādapañca tattha patiṭṭhāpetvā jambudīpamagamāsi.</paragraph>
<paragraph line="726">Tatiyampi abhisambodhito aṭṭhame saṃvacchare mahodaramātulena maṇiakkhikanāgarājenābhiyācito visākhapuṇṇamadivase pañcabhikkhusataparivuto kalyāṇīpadese maṇiakkhikassa bhavanamupagantvā tattha māpitaruciraratanamaṇḍape manoharavarapallaṅke nisinno nāgarājena dibbannapānehi santappetvā nāgamāṇavikagaṇaparivutena dibbamālāgandhādīhi pūjito tattha dhammaṃ desetvā vuṭṭhāyāsanā sumanakūṭe padaṃ dassetvā pabbatapāde divāvihāraṃ katvā dīghavāpicetiyaṭṭhāne ca mubhiyaṅgaṇacetiyaṭṭhāne ca kalyāṇīcetiyaṭṭhāne ca mahābodhiṭṭhāne ca thūpārāmaṭṭhāne ca mahācetiyaṭṭhāne ca sasāvako nisīditvā nirodhasamāpattiṃ samāpajjitvā silācetiyaṭṭhāneyeva ṭhatvā devanāge samanusāsitvā jambudīpamagamāsi. Evaṃ bhagavā dharamānakālepi imaṃ dīpaṃ tikkhattuṃ āgamāsīti veditabbaṃ.</paragraph>
<paragraph line="727">Idāni tadeva tikkhattumāgamanaṃ saṅkhepato vibhāvento āha <bold>‘‘paṭhamaṃ yakkhadamanattha’’</bold>ntiādi. <bold>Rakkhaṃ karonto</bold>ti yakkhānaṃ puna apavisanatthāya rakkhaṃ karonto. <bold>Āvijjī</bold>ti samantato vicari. <bold>Mātulabhāgineyyāna</bold>nti cūḷodaramahodarānaṃ. Ettha pana kiñcāpi bhagavā samiddhasumanena nāma devaputtena saddhiṃ āgato, tathāpi pacchāsamaṇena ekenapi bhikkhunā saddhiṃ anāgatattā <bold>‘‘ekakova āgantvā’’</bold>ti vuttaṃ. Tadanurūpassa paripanthassa vihatattā <bold>‘‘pariḷāhaṃ vūpasametvā’’</bold>ti vuttaṃ. <bold>Rañño bhātā</bold>ti rañño kaniṭṭhabhātā. <bold>Abhayo</bold>ti mattābhayo.</paragraph>
<paragraph line="728"><bold>Anuḷā devī</bold>ti rañño jeṭṭhabhātujāyā anuḷā devī. <bold>Purimakānaṃ tiṇṇaṃ sammāsambuddhānaṃ bodhi patiṭṭhāsī</bold>ti yadā hi so <bold>kakusandho</bold>nāma bhagavā imasmiṃ dīpe manusse pajjarakābhibhūte anayabyasanamāpajjante disvā karuṇāya sañcoditahadayo imaṃ dīpamāgato, tadā <pageBreak edition="M" number="1.0177" />taṃ rogabhayaṃ vūpasametvā sannipatitānaṃ dhammaṃ desento caturāsītiyā pāṇasahassānaṃ dhammābhisamayaṃ katvā sāyanhasamaye bodhipatiṭṭhānārahaṭṭhānaṃ gantvā tattha samāpattiṃ samāpajjitvā vuṭṭhāya ‘‘mama sirīsamahābodhito dakkhiṇamahāsākhamādāya rucanandā bhikkhunī idhāgacchatū’’ti adhiṭṭhāsi <pageBreak edition="V" number="1.0157" />. Sā satthu cittaṃ ñatvā taṅkhaṇaññeva khemavatīrājadhāniyā khemarājānamādāya mahābodhimupagantvā dakkhiṇamahāsākhāya manosilālekhaṃ khemarājena dāpetvā taṃ sayaṃ chijjitvā suvaṇṇakaṭāhe ṭhitaṃ bodhisākhamādāya pañcasatabhikkhunīhi ceva devatāhi ca parivāritā iddhiyā idhānetvā tathāgatena pasārite dakkhiṇahatthe sasuvaṇṇakaṭāhaṃ mahābodhiṃ ṭhapesi. Taṃ tathāgato abhayassa nāma rañño datvā tena tasmiṃ samaye ‘‘mahātitthavana’’nti paññāte mahāmeghavanuyyāne patiṭṭhāpesi.</paragraph>
<paragraph line="729"><bold>Koṇāgamano</bold>ca bhagavā dubbuṭṭhipīḷite dīpavāsino disvā imaṃ dīpamāgato taṃ bhayaṃ vūpasametvā dhammaṃ desento caturāsīti pāṇasahassāni maggaphalesu patiṭṭhāpetvā pubbabodhiṭṭhānaṃ gantvā samāpattipariyosāne ‘‘mama udumbaramahābodhito dakkhiṇamahāsākhamādāya karakanattā bhikkhunī idhāgacchatū’’ti cintesi. Sā bhagavato adhippāyaṃ viditvā taṅkhaṇaññeva sobharājadhāniyā sobharājānamādāya mahābodhimupagantvā dakkhiṇamahāsākhāya manosilālekhaṃ sobharājena dāpetvā taṃ sayaṃ chijjitvā hemakaṭāhe patiṭṭhitaṃ bodhisākhamādāya pañcasatabhikkhunīhi saddhiṃ suragaṇaparivutā iddhiyā idhāharitvā satthārā pasāritadakkhiṇapāṇitale sahemakaṭāhaṃ mahābodhiṃ ṭhapesi. Taṃ tathāgato samiddhassa rañño datvā tena tasmiṃ samaye ‘‘mahānāgavana’’nti saṅkhyaṃ gate mahāmeghavanuyyāne mahābodhiṃ patiṭṭhāpesi.</paragraph>
<paragraph line="730"><bold>Kassapo</bold>pi ca bhagavā upaṭṭhitarājūparājayuddhena pāṇino vināsaṃ disvā karuṇāya codito imaṃ dīpamāgantvā taṃ kalahaṃ vūpasametvā dhammaṃ desento caturāsīti pāṇasahassāni maggaphalaṃ pāpetvā mahābodhiṭṭhānaṃ gantvā tattha samāpattiṃ samāpajjitvā vuṭṭhāya ‘‘mama nigrodhamahābodhito dakkhiṇamahāsākhamādāya sudhammā bhikkhunī idhāgacchatū’’ti adhiṭṭhāsi. Sā bhagavato cittaṃ viditvā taṅkhaṇaññeva bārāṇasīrājadhāniyā <pageBreak edition="M" number="1.0178" />brahmadattarājānamādāya mahābodhimupagantvā dakkhiṇamahāsākhāya manosilālekhaṃ brahmadattena dāpetvā taṃ sayaṃ chijjitvā kanakakaṭāhe ṭhitaṃ bodhisākhamādāya pañcasatabhikkhunīparivārā devagaṇaparivutā iddhiyā ettha ānetvā munindena pasārite dakkhiṇakaratale sasuvaṇṇakaṭāhaṃ mahābodhiṃ ṭhapesi. Taṃ bhagavā jayantarañño datvā tena tasmiṃ samaye ‘‘mahāsālavana’’nti saṅkhyaṃ gate mahāmeghavanuyyāne mahābodhiṃ patiṭṭhāpesi. Evaṃ imasmiṃ dīpe purimakānaṃ tiṇṇaṃ sammāsambuddhānaṃ bodhiṃ patiṭṭhāpesi. Taṃ sandhāya evamāha ‘‘imasmiñca mahārāja dīpe purimakānaṃ tiṇṇaṃ sammāsambuddhānaṃ bodhi patiṭṭhāsī’’ti.</paragraph>
<paragraph line="731"><bold>Sarasaraṃsijālavissajjanakenā</bold>ti <pageBreak edition="V" number="1.0158" />siniddhatāya rasavantaṃ ojavantaṃ abhinavaraṃsijālaṃ vissajjentena. Atha vā ito cito ca saṃsaraṇato sarasaṃ sajīvaṃ jīvamānaṃ viya raṃsijālaṃ vissajjentena. Atha vā sarasakāle dharamānakāle buddhena viya raṃsijālaṃ muñcantenāti evamettha atthaṃ vaṇṇayanti. Ekadivaseneva agamāsīti sambandho. <bold>Pañcahi kaññāsatehī</bold>ti attano paricārikehi pañcahi kaññāsatehi. <bold>Upassayaṃ kārāpetvā</bold>ti bhikkhunupassayaṃ kārāpetvā. <bold>Appesī</bold>ti lekhasāsanaṃ patiṭṭhāpesi. <bold>Evañca avocā</bold>ti rājasandesaṃ appetvā therassa mukhasāsanaṃ viññāpento evaṃ avoca. <bold>Udikkhatī</bold>ti apekkhati pattheti.</paragraph>
<paragraph line="732"><bold>Chinnahatthaṃ viyā</bold>ti chinnahatthavantaṃ viya. Chinnā hatthā etassāti chinnahatthoti aññapadatthasamāso daṭṭhabbo. <bold>Pabbajjāpurekkhārā</bold>ti pabbajjābhimukhā, pabbajjāya sañjātābhilāsā ‘‘kadā nu kho pabbajissāmī’’ti tattha ussukkamāpannāti vuttaṃ hoti. <bold>Maṃ paṭimānetī</bold>ti maṃ udikkhati. Satthena ghātaṃ na arahatīti <bold>asatthaghātārahaṃ. Himavalāhakagabbha</bold>nti himapuṇṇavalāhakagabbhaṃ. Pāṭihāriyavasena jātaṃ himameva ‘‘valāhakagabbha’’ntipi vadanti. <bold>Doṇamattā</bold>ti magadhanāḷiyā soḷasanāḷippamāṇā.</paragraph>
<paragraph line="733"><bold>Magga</bold>nti sattayojanikaṃ maggaṃ. <bold>Paṭijaggāpetvā</bold>ti sodhāpetvā, khāṇukaṇṭakādīni harāpetvā tattha bahalavipulavālukaṃ okirāpetvāti vuttaṃ hoti. <bold>Kammāravaṇṇa</bold>nti rañño pakatisuvaṇṇakāravaṇṇaṃ. <bold>Navahatthaparikkhepa</bold>nti navahatthappamāṇo parikkhepo assāti navahatthaparikkhepaṃ, parikkhepato <pageBreak edition="M" number="1.0179" />navahatthappamāṇanti vuttaṃ hoti. <bold>‘‘Pañcahatthubbedha’’</bold>ntiādīsupi imināva nayena attho veditabbo. <bold>Tihatthavikkhambha</bold>nti tihatthappamāṇavitthāraṃ. <bold>Samussitadhajapaṭāka</bold>nti ussāpitanīlapītādivividhadhajapaṭākaṃ. <bold>Nānāratanavicitta</bold>nti tattha tattha racitanānāratanehi suvicittaṃ. <bold>Anekālaṅkārapaṭimaṇḍita</bold>nti pasannajanapūjitehi hatthūpagādīhi nānālaṅkārehi sajjitaṃ. <bold>Nānāvidhakusumasamākiṇṇa</bold>nti upahāravasena upanītehi nānappakārehi vaṇṇagandhasampannehi jalathalapupphehi ākiṇṇaṃ. <bold>Anekatūriyasaṅghuṭṭha</bold>nti ātabhavitatādipañcaṅgikatūriyasaṅghositaṃ. <bold>Avasesaṃ adassanaṃ agamāsī</bold>ti ettha ‘‘handa, mahārāja, tayā gahetabbā ayaṃ sākhā, tassa upanissayabhūto ayaṃ khandho, na mayaṃ tayā gahetabbā’’ti vadantā viya avasesā sākhā satthu tejasā adassanamagamaṃsūti vadanti. <bold>Gavakkhajālasadisa</bold>nti bhāvanapuṃsakaṃ, jālakavāṭasadisaṃ katvāti attho. <bold>Celukkhepasatasahassāni pavattiṃsū</bold>ti tesaṃ tesaṃ janānaṃ sīsopari bhamantānaṃ uttarāsaṅgacelānaṃ ukkhepasatasahassāni pavattiṃsūti <pageBreak edition="V" number="1.0159" />attho. <bold>Mūlasatenā</bold>ti dasasu lekhāsu ekekāya dasa dasa hutvā nikkhantamūlasatena. <bold>Dasa mahāmūlā</bold>ti paṭhamalekhāya nikkhantadasamahāmūlāni.</paragraph>
<paragraph line="734"><bold>Devadundubhiyo phaliṃsū</bold>ti devadundubhiyo thaniṃsu. <bold>Devadundubhī</bold>ti ca na ettha kāci bherī adhippetā, atha kho uppātabhāvena ākāsagato nigghosasaddo. <bold>Devo</bold>ti hi megho. Tassa hi acchabhāvena ākāsavaṇṇassa devassābhāvena sukkhagajjitasaññite sadde niccharante devadundubhīti samaññā, tasmā devadundubhiyo phaliṃsūti devo sukkhagajjitaṃ gajjīti vuttaṃ hoti. <bold>Pabbatānaṃ naccehī</bold>ti pathavīkampena ito cito ca bhamantānaṃ pabbatānaṃ naccehi. <bold>Yakkhānaṃ hiṅkārehī</bold>ti vimhayajātānaṃ yakkhānaṃ vimhayappakāsanavasena pavattehi hiṅkārasaddehi. Yakkhā hi vimhayajātā ‘‘hiṃ hi’’nti saddaṃ nicchārenti. <bold>Thutijappehī</bold>ti pasaṃsāvacanehi. <bold>Brahmānaṃ apphoṭanehī</bold>ti pītisomanassajātānaṃ brahmānaṃ bāhāyaṃ paharaṇasaṅkhātehi apphoṭanehi. Pītisomanassajātā hi brahmāno vāmahatthaṃ samiñjitvā dakkhiṇena hatthena bāhāyaṃ pahāraṃ denti. <bold>Ekakolāhala</bold>nti ekato pavattakolāhalaṃ <pageBreak edition="M" number="1.0180" />. <bold>Ekaninnāda</bold>nti ekato pavattanigghosaṃ. Phalato nikkhantā chabbaṇṇarasmiyo ujukaṃ uggantvā onamitvā cakkavāḷapabbatamukhavaṭṭiṃ āhacca tiṭṭhantīti āha <bold>‘‘sakalacakkavāḷaṃ ratanagopānasīvinaddhaṃ viya kurumānā’’</bold>ti. <bold>Taṅkhaṇato ca pana pabhutī</bold>ti vuttanayena suvaṇṇakaṭāhe patiṭṭhitassa mahābodhissa chabbaṇṇarasmīnaṃ vissajjitakālato pabhuti. <bold>Himavalāhakagabbhaṃ pavisitvā aṭṭhāsī</bold>ti suvaṇṇakaṭāheneva saddhiṃ uggantvā himodakapuṇṇaṃ valāhakagabbhaṃ pavisitvā aṭṭhāsi. Paṭhamaṃ suvaṇṇakaṭāhe patiṭṭhitoyeva hi bodhi pacchā vuttappakāraacchariyapaṭimaṇḍito hutvā himavalāhakagabbhaṃ pavisitvā aṭṭhāsi. Teneva vakkhati ‘‘paṭhamaṃ suvaṇṇakaṭāhe patiṭṭhahi, tato himagabbhasattāhaṃ abhisekasattāhañca vītināmetvā’’tiādi. Tatoyeva ca <bold>mahāvaṃse</bold>pi vuttaṃ –</paragraph>
<gatha1 line="735">‘‘Evaṃ satena mūlānaṃ, tatthesā gandhakaddame;</gatha1>
<gathalast line="736">Patiṭṭhāsi mahābodhi, pasādentī mahājanaṃ.</gathalast>
<gatha1 line="737">‘‘Tassā khandho dasahattho, pañca sākhā manoramā;</gatha1>
<gathalast line="738">Catuhatthā catuhatthā, dasaḍḍhaphalamaṇḍitā.</gathalast>
<gatha1 line="739">‘‘Sahassantu pasākhānaṃ, sākhānaṃ tāsamāsi ca;</gatha1>
<gathalast line="740">Evaṃ āsi mahābodhi, manoharasirindharā.</gathalast>
<gatha1 line="741">‘‘Kaṭāhamhi <pageBreak edition="V" number="1.0160" />mahābodhi, patiṭṭhitakkhaṇe mahī;</gatha1>
<gathalast line="742">Akampi pāṭihīrāni, ahesuṃ vividhāni ca.</gathalast>
<gatha1 line="743">‘‘Sayaṃ nādehi tūriyānaṃ, devesu mānusesu ca;</gatha1>
<gathalast line="744">Sādhukāraninnādehi, devabrahmagaṇassa ca.</gathalast>
<gatha1 line="745">‘‘Meghānaṃ migapakkhīnaṃ, yakkhādīnaṃ ravehi ca;</gatha1>
<gathalast line="746">Ravehi ca mahīkampe, ekakolāhalaṃ ahu.</gathalast>
<gatha1 line="747">‘‘Bodhiyā phalapattehi, chabbaṇṇaraṃsiyo subhā;</gatha1>
<gathalast line="748">Nikkhamitvā cakkavāḷaṃ, sakalaṃ sobhayiṃsu ca.</gathalast>
<gatha1 line="749">‘‘Sakaṭāhā mahābodhi, uggantvāna tato nabhaṃ;</gatha1>
<gathalast line="750">Aṭṭhāsi himagabbhamhi, sattāhāni adassanā’’ti.</gathalast>
<unindented line="751">Tasmā <pageBreak edition="M" number="1.0181" />suvaṇṇakaṭāhe patiṭṭhitoyeva bodhi kaṭāheneva saddhi uggantvā himavalāhakagabbhaṃ pavisitvā aṭṭhāsīti veditabbaṃ.</unindented>
<paragraph line="752">Heṭṭhā pana bhagavato adhiṭṭhānakkamaṃ dassentena yaṃ vuttaṃ –</paragraph>
<indent line="753">‘‘Bhagavā kira mahāparinibbānamañce nipanno laṅkādīpe mahābodhipatiṭṭhāpanatthāya asokamahārājā mahābodhiggahaṇatthaṃ gamissati, tadā mahābodhissa dakkhiṇasākhā sayameva chijjitvā suvaṇṇakaṭāhe patiṭṭhātūti adhiṭṭhāsi, idamekamadhiṭṭhānaṃ.</indent>
<indent line="754">‘‘Tattha patiṭṭhānakāle ca ‘mahābodhi himavalāhakagabbhaṃ pavisitvā tiṭṭhatū’ti adhiṭṭhāsi, idaṃ dutiyamadhiṭṭhānaṃ.</indent>
<indent line="755">‘‘Sattame divase himavalāhakagabbhato oruyha suvaṇṇakaṭāhe patiṭṭhahanto pattehi ca phalehi ca chabbaṇṇarasmiyo muñcatūti adhiṭṭhāsi, idaṃ tatiyamadhiṭṭhāna’’nti.</indent>
<unindented line="756">Taṃ <pageBreak edition="V" number="1.0161" />iminā na sameti. Tattha hi paṭhamaṃ himavalāhakagabbhaṃ pavisitvā pacchā sattame divase himavalāhakagabbhato oruyha chabbaṇṇaraṃsivissajjanaṃ suvaṇṇakaṭāhe patiṭṭhahanañca vuttaṃ, tasmā aṭṭhakathāya pubbenāparaṃ na sameti. <bold>Mahāvaṃse</bold>pana adhiṭṭhānepi paṭhamaṃ suvaṇṇakaṭāhe patiṭṭhahanaṃ pacchāyeva chabbaṇṇaraṃsivissajjanaṃ himavalāhakagabbhapavisanañca. Vuttañhetaṃ –</unindented>
<gatha1 line="757">‘‘Parinibbānamañcamhi, nipannena jinena hi;</gatha1>
<gathalast line="758">Kataṃ mahāadhiṭṭhānaṃ, pañcakaṃ pañcacakkhunā.</gathalast>
<gatha1 line="759">‘‘Gayhamānā mahābodhi-sākhāsokena dakkhiṇā;</gatha1>
<gathalast line="760">Chijjitvāna sayaṃyeva, patiṭṭhātu kaṭāhake.</gathalast>
<gatha1 line="761">‘‘Patiṭṭhahitvā sā sākhā, chabbaṇṇarasmiyo subhā;</gatha1>
<gathalast line="762">Rājayantī disā sabbā, phalapattehi muñcatu.</gathalast>
<gatha1 line="763">‘‘Sasuvaṇṇakaṭāhā sā, uggantvāna manoramā;</gatha1>
<gathalast line="764">Adissamānā sattāhaṃ, himagabbhamhi tiṭṭhatū’’ti.</gathalast>
<unindented line="765"><bold>Bodhivaṃse</bold>pi <pageBreak edition="M" number="1.0182" />ca ayameva adhiṭṭhānakkamo vutto, tasmā aṭṭhakathāyaṃ vutto adhiṭṭhānakkamo yathā pubbenāparaṃ na virujjhati, tathā vīmaṃsitvā gahetabbo.</unindented>
<paragraph line="766"><bold>Himañca chabbaṇṇaraṃsiyo ca āvattitvā mahābodhimeva pavisiṃsū</bold>ti mahābodhiṃ paṭicchādetvā ṭhitaṃ himañca bodhito nikkhantachabbaṇṇarasmiyo ca āvattitvā padakkhiṇaṃ katvā bodhimeva pavisiṃsu, bodhipaviṭṭhā viya hutvā antarahitāti vuttaṃ hoti. Ettha pana ‘‘himañca raṃsiyo cā’’ti ayameva pāṭho satasodhitasammate porāṇapotthake sesesu ca sabbapotthakesu dissati. <bold>Mahāvaṃse</bold>pi cetaṃ vuttaṃ –</paragraph>
<gatha1 line="767">‘‘Atīte tamhi sattāhe, sabbe himavalāhakā;</gatha1>
<gathalast line="768">Pavisiṃsu mahābodhiṃ, sabbā tā raṃsiyopi cā’’ti.</gathalast>
<unindented line="769"><bold>Kenaci</bold>pana ‘‘pañca raṃsiyo’’ti pāṭhaṃ parikappetvā yaṃ vuttaṃ ‘‘sabbadisāhi pañca rasmiyo āvattitvāti <pageBreak edition="V" number="1.0162" />pañcahi phalehi nikkhantattā pañca, tā pana chabbaṇṇāvā’’ti, taṃ tassa sammohavijambhitamattanti daṭṭhabbaṃ. <bold>Paripuṇṇakhandhasākhāpasākhapañcaphalapaṭimaṇḍito</bold>ti paripuṇṇakhandhasākhāpasākhāhi ceva pañcahi ca phalehi paṭimaṇḍito, samantato vibhūsitoti attho. <bold>Abhisekaṃ datvā</bold>ti anotattodakena abhisekaṃ datvā. <bold>Mahābodhiṭṭhāneyeva aṭṭhāsī</bold>ti bodhisamīpeyeva vasi.</unindented>
<paragraph line="770"><bold>Pubbakattikapavāraṇādivase</bold>ti assayujamāsassa juṇhapakkhapuṇṇamiyaṃ. Cātuddasīuposathattā dvisattāhe jāte uposatho sampattoti āha <bold>‘‘kāḷapakkhassa uposathadivase’’</bold>ti, assayujamāsakāḷapakkhassa cātuddasīuposatheti attho. <bold>Pācīnamahāsālamūle ṭhapesī</bold>ti nagarassa pācīnadisābhāge jātassa mahāsālarukkhassa heṭṭhā maṇḍapaṃ kāretvā tattha ṭhapesi. <bold>Sattarasame divase</bold>ti pāṭipadadivasato dutiyadivase. <bold>Kattikachaṇapūjaṃ addasā</bold>ti kattikachaṇavasena bodhissa kariyamānaṃ pūjaṃ sumanasāmaṇero addasa, disvā ca āgato sabbaṃ taṃ pavattiṃ ārocesi. Taṃ sandhāyeva ca thero bodhiāharaṇatthaṃ pesesi.</paragraph>
<paragraph line="771"><bold>Aṭṭhārasa devatākulānī</bold>ti mahābodhiṃ parivāretvā ṭhitanāgayakkhādidevatākulāni datvāti sambandho. Amaccakulāni bodhissa kattabbavicāraṇatthāya <pageBreak edition="M" number="1.0183" />adāsi, brāhmaṇakulāni lokasammatattā udakāsiñcanatthāya adāsi, kuṭumbiyakulāni bodhissa kattabbapūjopakaraṇagopanatthāya adāsi. ‘‘Gopakā rājakammino tathā taracchā’’ti <bold>mahāgaṇṭhipade</bold>vuttaṃ. <bold>Gaṇṭhipade</bold>pana ‘‘gopakakulāni bodhisiñcanatthaṃ khīradhenupālanatthāya taracchakulāni kāliṅgakulāni vissāsikāni padhānamanussakulānī’’ti vuttaṃ. <bold>Kāliṅgakulānī</bold>ti ettha ‘‘udakādigāhakā kāliṅgā’’ti <bold>mahāgaṇṭhipade</bold>vuttaṃ. ‘‘Kaliṅgesu janapade jātisampannakulaṃ kāliṅgakula’’nti keci. <bold>Iminā parivārenā</bold>ti sahatthe karaṇavacanaṃ, iminā vuttappakāraparivārena saddhinti attho. <bold>Viñjhāṭaviṃ samatikkammā</bold>ti rājā sayampi mahābodhissa paccuggamanaṃ karonto senaṅgaparivuto thalapathena gacchanto viñjhāṭaviṃ nāma aṭaviṃ atikkamitvā. <bold>Tāmalittiṃ anuppatto</bold>ti tāmalittiṃ nāma titthaṃ sampatto. <bold>Idamassa tatiya</bold>nti suvaṇṇakaṭāhe patiṭṭhitamahābodhissa rajjasampadānaṃ sandhāya vuttaṃ. Tato pubbe panesa ekavāraṃ saddhāya sakalajambudīparajjena mahābodhiṃ pūjesiyeva, tasmā tena saddhiṃ catutthamidaṃ rajjasampadānaṃ. Mahābodhiṃ pana yasmiṃ yasmiṃ divase rajjena pūjesi, tasmiṃ tasmiṃ divase sakalajambudīparajjato uppannaṃ āyaṃ gahetvā mahābodhipūjaṃ kāresi.</paragraph>
<paragraph line="772"><bold>Māgasiramāsassā</bold>ti <pageBreak edition="V" number="1.0163" />migasiramāsassa. <bold>Paṭhamapāṭipadadivase</bold>ti sukkapakkhapāṭipadadivase. Tañhi kaṇhapakkhapāṭipadadivasaṃ apekkhitvā ‘‘paṭhamapāṭipadadivasa’’nti vuccati. Idañca imasmiṃ dīpe pavattamānavohāraṃ gahetvā vuttaṃ. Tattha pana puṇṇamito paṭṭhāya yāva aparā puṇṇamī, tāva eko māsoti vohārassa pavattattā tena vohārena ‘‘dutiyapāṭipadadivase’’ti vattabbaṃ siyā. Tattha hi kaṇhapakkhapāṭipadadivasaṃ ‘‘paṭhamapāṭipada’’nti vuccati. <bold>Ukkhipitvā</bold>ti mahāsālamūle dinnehi soḷasahi jātisampannakulehi saddhiṃ ukkhipitvāti vadanti. <bold>Gacchati vatare</bold>ti ettha <bold>are</bold>ti khede. Tenevāha ‘‘kanditvā’’ti, bodhiyā adassanaṃ asahamāno roditvā paridevitvāti attho. <bold>Sarasaraṃsijāla</bold>nti ettha pana heṭṭhā vuttanayeneva attho veditabbo. <bold>Mahābodhisamāruḷhā</bold>ti mahābodhinā samāruḷhā. <bold>Passato passato</bold>ti anādare sāmivacanaṃ, passantassevāti attho <pageBreak edition="M" number="1.0184" />. <bold>Mahāsamuddatalaṃ pakkhantā</bold>ti mahāsamuddassa udakatalaṃ pakkhandi. <bold>Samantā yojana</bold>nti samantato ekekena passena yojanappamāṇe padese. Accantasaṃyoge cetaṃ upayogavacanaṃ. <bold>Vīciyo vūpasantā</bold>ti vīciyo na uṭṭhahiṃsu, nāhesunti vuttaṃ hoti. <bold>Pavajjiṃsū</bold>ti viraviṃsu, nādaṃ pavattayiṃsūti attho. <bold>Rukkhādisannissitāhī</bold>ti ettha <bold>ādi</bold>-saddena pabbatādisannissitā devatā saṅgaṇhāti.</paragraph>
<paragraph line="773"><bold>Supaṇṇarūpenā</bold>ti supaṇṇasadisena rūpena. <bold>Nāgakulāni santāsesī</bold>ti mahābodhiggahaṇatthaṃ āgatāni nāgakulāni santāsesi, tesaṃ bhayaṃ uppādetvā palāpesīti vuttaṃ hoti. Tadā hi samuddavāsino nāgā mahābodhiṃ gahetuṃ vātavassandhakārādīhi mahantaṃ vikubbanaṃ akaṃsu. Tato saṅghamittattherī garuḷavaṇṇaṃ māpetvā tena garuḷarūpena ākāsaṃ pūrayamānā sikhāmarīcijālena gaganaṃ ekandhakāraṃ katvā pakkhappahāravātena mahāsamuddaṃ āloḷetvā saṃvaṭṭajaladhinādasadisena ravena nāgānaṃ hadayāni bhindantī viya tāsetvā nāge palāpesi. <bold>Te ca utrastarūpā nāgā āgantvā</bold>ti te ca vuttanayena uttāsitā nāgā puna āgantvā. <bold>Taṃ vibhūti</bold>nti taṃ iddhipāṭihāriyasaṅkhātaṃ vibhūtiṃ, taṃ acchariyanti vuttaṃ hoti. <bold>Therī yācitvā</bold>ti ‘‘ayye, amhākaṃ bhagavā mucalindanāgarājassa bhogāvaliṃ attano gandhakuṭiṃ katvā sattāhaṃ tassa saṅgahaṃ akāsi. Abhisambujjhanadivase nerañjarānadītīre attano ucchiṭṭhapattaṃ mahākāḷanāgassa vissajjesi. Uruvelanāgena māpitaṃ visadhūmadahanaṃ agaṇetvā tassa saraṇasīlābharaṇamadāsi. Mahāmoggallānattheraṃ pesetvā nandopanandanāgarājānaṃ dametvā nibbisaṃ akāsi. Evaṃ so lokanāyako amhākaṃ upakārako, tvampi no dosamassaritvā muhuttaṃ mahābodhiṃ vissajjetvā nāgalokassa saggamokkhamaggaṃ sampādehī’’ti evaṃ yācitvā. <bold>Mahābodhiviyogadukkhito</bold>ti mahābodhiviyogena <pageBreak edition="V" number="1.0164" />dukkhito sañjātamānasikadukkho. <bold>Kanditvā</bold>ti imassa pariyāyavacanamattaṃ <bold>roditvā</bold>ti, guṇakittanavasena vā punappunaṃ roditvā, vilāpaṃ katvāti attho.</paragraph>
<paragraph line="774"><bold>Uttaradvārato</bold>ti anurādhapurassa uttaradvārato. <bold>Maggaṃ sodhāpetvā</bold>ti khāṇukaṇṭakādīnaṃ uddharāpanavasena maggaṃ sodhāpetvā. <bold>Alaṅkārāpetvā</bold>ti <pageBreak edition="M" number="1.0185" />vālukādīnaṃ okirāpanādivasena sajjetvā. <bold>Samuddasālavatthusmi</bold>nti samuddāsannasālāya vatthubhūte padese. Tasmiṃ kira padese ṭhitehi samuddassa diṭṭhattā taṃ acchariyaṃ pakāsetuṃ tattha ekā sālā katā. Sā nāmena ‘‘samuddāsannasālā’’ti pākaṭā jātā. Vuttañhetaṃ –</paragraph>
<gatha1 line="775">‘‘Samuddāsannasālāya, ṭhāne ṭhatvā mahaṇṇave;</gatha1>
<gathalast line="776">Āgacchantaṃ mahābodhiṃ, mahātheriddhiyāddasa.</gathalast>
<gatha1 line="777">‘‘Tasmiṃ ṭhāne katā sālā, pakāsetuṃ tamabbhutaṃ;</gatha1>
<gathalast line="778">‘Samuddāsannasālā’ti, nāmenāsidha pākaṭā’’ti.</gathalast>
<paragraph line="779"><bold>Tāya vibhūtiyā</bold>ti tāya vuttappakārāya pūjāsakkārādisampattiyā. <bold>Therassā</bold>ti mahāmahindattherassa. Maggassa kira ubhosu passesu antarantarā pupphehi kūṭāgārasadisasaṇṭhānāni pupphacetiyāni kārāpesi. Taṃ sandhāyetaṃ vuttaṃ <bold>‘‘antarantare pupphaagghiyāni ṭhapento’’</bold>ti. <bold>Āgato vatare</bold>ti ettha <bold>are</bold>ti pasaṃsāyaṃ, sādhu vatāti attho. <bold>Soḷasahi jātisampannakulehī</bold>ti aṭṭhahi amaccakulehi aṭṭhahi ca brāhmaṇakulehīti evaṃ soḷasahi jātisampannakulehi. <bold>Samuddatīre mahābodhiṃ ṭhapetvā</bold>ti samuddavelātale alaṅkatappaṭiyatte ramaṇīye maṇḍape mahābodhiṃ ṭhapetvā. Evaṃ pana katvā sakalatambapaṇṇirajjena mahābodhiṃ pūjetvā soḷasannaṃ kulānaṃ rajjaṃ niyyātetvā sayaṃ dovārikaṭṭhāne ṭhatvā tayo divase anekappakāraṃ pūjaṃ kārāpesi. Taṃ dassento <bold>‘‘tīṇi divasānī’’</bold>tiādimāha. <bold>Rajjaṃ vicāresī</bold>ti rajjaṃ vicāretuṃ vissajjesi, soḷasahi vā jātisampannakulehi rajjaṃ vicārāpesīti attho. <bold>Catutthe divase</bold>ti migasiramāsassa sukkapakkhadasamiyaṃ. <bold>Anupubbena anurādhapuraṃ sampatto</bold>ti dasamiyaṃ alaṅkatappaṭiyattarathe mahābodhiṃ ṭhapetvā uḷārapūjaṃ kurumāno pācīnapassavihārassa patiṭṭhātabbaṭṭhānamānetvā tattha saṅghassa pātarāsaṃ pavattetvā mahindattherena bhāsitaṃ nāgadīpe dasabalena kataṃ nāgadamanaṃ sutvā ‘‘sammāsambuddhena nisajjādinā paribhuttaṭṭhānesu thūpādīhi sakkāraṃ karissāmī’’ti saññāṇaṃ kāretvā tato āharitvā tavakkabrāhmaṇassa <pageBreak edition="V" number="1.0165" />gāmadvāre ṭhapetvā pūjetvā evaṃ tasmiṃ tasmiṃ ṭhāne pūjaṃ katvā iminā anukkamena anurādhapuraṃ <pageBreak edition="M" number="1.0186" />sampatto. <bold>Cātuddasīdivase</bold>ti migasiramāsasseva sukkapakkhacātuddase. <bold>Vaḍḍhamānakacchāyāyā</bold>ti chāyāya vaḍḍhamānasamaye, sāyanhasamayeti vuttaṃ hoti. <bold>Samāpatti</bold>nti phalasamāpattiṃ. <bold>Tilakabhūte</bold>ti alaṅkārabhūte. <bold>Rājavatthudvārakoṭṭhakaṭṭhāne</bold>ti rājuyyānassa dvārakoṭṭhakaṭṭhāne. ‘‘Sakalarajjaṃ mahābodhissa dinnapubbattā upacāratthaṃ rājā dovārikavesaṃ gaṇhī’’ti vadanti.</paragraph>
<paragraph line="780"><bold>Anupubbavipassana</bold>nti udayabbayādianupubbavipassanaṃ. <bold>Paṭṭhapetvā</bold>ti ārabhitvā. <bold>Atthaṅgamite</bold>ti atthaṅgate. ‘‘Saha bodhipatiṭṭhānenā’’ti vattabbe vibhattivipariṇāmaṃ katvā <bold>‘‘saha bodhipatiṭṭhānā’’</bold>ti nissakkavacanaṃ kataṃ. Sati hi sahayoge karaṇavacanena bhavitabbaṃ. <bold>Mahāpathavī akampī</bold>ti ca idaṃ mukhamattanidassanaṃ, aññānipi anekāni acchariyāni ahesuṃyeva. Tathā hi saha bodhipatiṭṭhānena udakapariyantaṃ katvā mahāpathavī akampi, tāni mūlāni kaṭāhamukhavaṭṭito uggantvā taṃ kaṭāhaṃ vinandhantā pathavītalamotariṃsu, samantato dibbakusumāni vassiṃsu, ākāse dibbatūriyāni vajjiṃsu, mahāmegho uṭṭhahitvā vuṭṭhidhāramakāsi, ākāsapadesā viraviṃsu, vijjulatā nicchariṃsu. Devatā sādhukāramadaṃsu, samāgatā sakaladīpavāsino gandhamālādīhi pūjayiṃsu, gahitamakarandā mandamārutā vāyiṃsu, samantato ghanasītalahimavalāhakā mahābodhiṃ chādayiṃsu. Evaṃ bodhi pathaviyaṃ patiṭṭhahitvā himagabbhe sannisīditvā sattāhaṃ lokassa adassanaṃ agamāsi. <bold>Himagabbhe sannisīdī</bold>ti himagabbhassa anto aṭṭhāsi. <bold>Vipphurantā</bold>ti vipphurantā ito cito ca saṃsarantā. <bold>Nicchariṃsū</bold>ti nikkhamiṃsu. <bold>Dassiṃsū</bold>ti paññāyiṃsu. <bold>Sabbe dīpavāsino</bold>ti sabbe tambapaṇṇidīpavāsino. <bold>Uttarasākhato ekaṃ phala</bold>nti uttarasākhāya ṭhitaṃ ekaṃ phalaṃ. ‘‘Pācīnasākhāya ekaṃ phala’’ntipi keci. <bold>Mahāāsanaṭṭhāne</bold>ti pubbapasse mahāsilāsanena patiṭṭhitaṭṭhāne. <bold>Issaranimmānavihāre</bold>ti issaranimmānasaṅkhāte kassapagirivihāre. ‘‘Issaranimmānavihāre’’ti hi pubbasaṅketavasena vuttaṃ, idāni pana so vihāro ‘‘kassapagirī’’ti paññāto. ‘‘Issarasamaṇārāme’’tipi keci paṭhanti. Tathā ca vuttaṃ –</paragraph>
<gatha1 line="781">‘‘Tavakkabrāhmaṇagāme <pageBreak edition="M" number="1.0187" />, thūpārāme tatheva ca;</gatha1>
<gathalast line="782">Issarasamaṇārāme, paṭhame cetiyaṅgaṇe’’ti.</gathalast>
<paragraph line="783"><bold>Yojaniyaārāmesū</bold>ti anurādhapurassa samantā yojanassa anto kataārāmesu. Samantā patiṭṭhite <pageBreak edition="V" number="1.0166" />mahābodhimhīti sambandho. Anurādhapurassa samantā evaṃ puttanattuparamparāya mahābodhimhi patiṭṭhiteti attho. <bold>Lohapāsādaṭṭhānaṃ pūjesī</bold>ti lohapāsādassa kattabbaṭṭhānaṃ pūjesi. ‘‘Kiñcāpi lohapāsādaṃ devānaṃpiyatissoyeva mahārājā kāressati, tathāpi tasmiṃ samaye abhāvato ‘anāgate’ti vutta’’nti tīsupi <bold>gaṇṭhipadesu</bold>vuttaṃ. Keci pana ‘‘duṭṭhagāmaṇiabhayeneva kārito lohapāsādo’’ti vadanti. <bold>Mūlāni panassa na tāva otarantī</bold>ti iminā, mahārāja, imasmiṃ dīpe satthusāsanaṃ patiṭṭhitamattameva ahosi, na tāva supatiṭṭhitanti dasseti, assa satthusāsanassa mūlāni pana na tāva otiṇṇānīti evamettha attho veditabbo. <bold>Otarantī</bold>ti hi atītatthe vattamānavacanaṃ. Tenevāha <bold>‘‘kadā pana bhante mūlāni otiṇṇāni nāma bhavissantī’’</bold>ti. Yo amacco catupaṇṇāsāya jeṭṭhakakaniṭṭhabhātukehi saddhiṃ cetiyagirimhi pabbajito, taṃ sandhāya vuttaṃ <bold>‘‘mahāariṭṭho bhikkhū’’</bold>ti. <bold>Meghavaṇṇābhayassa amaccassa pariveṇaṭṭhāne</bold>ti meghavaṇṇābhayassa rañño amaccena kattabbassa pariveṇassa vatthubhūte ṭhāne. <bold>Maṇḍapappakāra</bold>nti maṇḍapasadisaṃ. Sadisatthampi hi pakārasaddaṃ vaṇṇayanti. <bold>Sāsanassa mūlāni otarantāni passissāmī</bold>ti iminā sāsanassa suṭṭhu patiṭṭhānākāraṃ passissāmīti dīpeti.</paragraph>
<paragraph line="784">Meghavirahitassa nimmalasseva ākāsassa viravitattā <bold>‘‘ākāsaṃ mahāviravaṃ ravī’’</bold>ti vuttaṃ. <bold>Paccekagaṇīhī</bold>ti visuṃ visuṃ gaṇācariyehi. Paccekaṃ gaṇaṃ etesaṃ atthīti paccekagaṇino. Yathā vejjo gilānesu karuṇāya tikicchanameva purakkhatvā vigatacchandadoso jigucchanīyesu vaṇesu guyhaṭṭhānesu ca bhesajjalepanādinā tikicchanameva karoti, evaṃ bhagavāpi kilesabyādhipīḷitesu sattesu karuṇāya te satte kilesabyādhidukkhato mocetukāmo avattabbārahāni guyhaṭṭhānanissitānipi asappāyāni vadanto vinayapaññattiyā sattānaṃ kilesabyādhiṃ <pageBreak edition="M" number="1.0188" />tikicchati. Tena vuttaṃ <bold>‘‘satthu karuṇāguṇaparidīpaka’’</bold>nti. <bold>Anusiṭṭhikarāna</bold>nti anusāsanīkarānaṃ, ye bhagavato anusāsaniṃ sammā paṭipajjanti, tesanti attho. <bold>Kāyakammavacīkammavipphanditavinayana</bold>nti kāyavacīdvāresu ajjhācāravasena pavattassa kilesavipphanditassa vinayanakaraṃ.</paragraph>
<paragraph line="785"><bold>Rājino</bold>ti upayogatthe sāmivacanaṃ, rājānamanusāsiṃsūti attho. <bold>Āloka</bold>nti ñāṇālokaṃ. <bold>Nibbāyiṃsu mahesayo</bold>ti ettha mahāmahindatthero dvādasavassiko hutvā tambapaṇṇidīpaṃ sampatto, tattha dve vassāni vasitvā vinayaṃ patiṭṭhapesi. Dvāsaṭṭhivassiko hutvā parinibbutoti vadanti.</paragraph>
<paragraph line="786"><bold>Tesaṃ</bold><pageBreak edition="V" number="1.0167" /><bold>therānaṃ antevāsikā</bold>ti tesaṃ mahāmahindattherappamukhānaṃ therānaṃ antevāsikā. Tissadattādayo pana mahāariṭṭhattherassa antevāsikā, tasmā tissadattakāḷasumanadīghasumanādayo mahāariṭṭhattherassa antevāsikā cāti yojetabbaṃ. <bold>Antevāsikānaṃ antevāsikā</bold>ti ubhayathā vuttaantevāsikānaṃ antevāsikā. <bold>Pubbe vuttappakārā</bold>ti –</paragraph>
<gatha1 line="787">‘‘Tato mahindo iṭṭiyo, uttiyo sambalo tathā;</gatha1>
<gathalast line="788">Bhaddanāmo ca paṇḍito.</gathalast>
<gatha1 line="789">‘‘Ete nāgā mahāpaññā, jambudīpā idhāgatā;</gatha1>
<gathalast line="790">Vinayaṃ te vācayiṃsu, piṭakaṃ tambapaṇṇiyā.</gathalast>
<gatha1 line="791">‘‘Nikāye pañca vācesuṃ, satta ceva pakaraṇe;</gatha1>
<gathalast line="792">Tato ariṭṭho medhāvī, tissadatto ca paṇḍito.</gathalast>
<gathalast line="793">‘‘Visārado kāḷasumano, thero ca dīghanāmako’’ti. –</gathalast>
<unindented line="794">Evamādinā pubbe vuttappakārā ācariyaparamparā.</unindented>
<centered line="795">Ācariyaparamparakathāvaṇṇanā niṭṭhitā.</centered>
<subhead line="796">Vinayānisaṃsakathāvaṇṇanā</subhead>
<paragraph line="797">Ettāvatā <pageBreak edition="M" number="1.0189" />ca ‘‘kenābhata’’nti imaṃ pañhaṃ vitthārato vibhajitvā idāni ‘‘kattha patiṭṭhita’’nti imaṃ pañhaṃ vissajjento āha <bold>‘‘kattha patiṭṭhita’’</bold>ntiādi. Tattha <bold>telamivā</bold>ti sīhatelamiva. <bold>Adhimattasatigatidhītimantesū</bold>ti ettha <bold>satī</bold>ti buddhavacanaṃ uggahetvā dhāraṇakasati. <bold>Gatī</bold>ti uggaṇhanakagati. <bold>Dhītī</bold>ti sanniṭṭhānaṃ katvā gaṇhanakañāṇaṃ. <bold>Gatī</bold>ti vā paññāgati. <bold>Dhītī</bold>ti buddhavacanaṃ uggaṇhanavīriyaṃ sajjhāyanavīriyaṃ dhāraṇavīriyañca. <bold>Lajjīsū</bold>ti pāpajigucchanakalakkhaṇāya lajjāya samannāgatesu. <bold>Kukkuccakesū</bold>ti aṇumattesupi vajjesu dosadassāvitāya <pageBreak edition="V" number="1.0168" />kappiyākappiyaṃ nissāya kukkuccakārīsu. <bold>Sikkhākāmesū</bold>ti adhisīlaaacittaadhipaññāvasena tisso sikkhā kāmayamānesu sampiyāyitvā sikkhantesu.</paragraph>
<paragraph line="798">Akattabbato nivāretvā kattabbesu patiṭṭhāpanato <bold>mātāpituṭṭhāniyo</bold>ti vuttaṃ. <bold>Ācāragocarakusalatā</bold>ti veḷudānādimicchājīvassa kāyapāgabbhiyādīnañca akaraṇena sabbaso anācāraṃ vajjetvā ‘‘kāyiko avītikkamo vācasiko avītikkamo’’ti (vibha. 511) evaṃ vuttabhikkhusāruppaācārasampattiyā vesiyādiagocaraṃ vajjetvā piṇḍapātādiatthaṃ upasaṅkamituṃ yuttaṭṭhānasaṅkhātagocarena ca sampannattā samaṇācāresu ceva samaṇagocaresu ca kusalatā. Apica yo bhikkhu satthari sagāravo sappatisso sabrahmacārīsu sagāravo sappatisso hirottappasampanno sunivattho supāruto pāsādikena abhikkantena paṭikkantena ālokitena vilokitena samiñjitena pasāritena okkhittacakkhu iriyāpathasampanno indriyesu guttadvāro bhojane mattaññū jāgariyamanuyutto satisampajaññena samannāgato appiccho santuṭṭho āraddhavīriyo pavivitto asaṃsaṭṭho ābhisamācārikesu sakkaccakārī garucittīkārabahulo viharati, ayaṃ vuccati <bold>ācāro</bold>.</paragraph>
<paragraph line="799"><bold>Gocaro</bold>pana upanissayagocaro ārakkhagocaro upanibandhagocaroti tividho. Tattha dasakathāvatthuguṇasamannāgato kalyāṇamitto, yaṃ nissāya assutaṃ suṇāti, sutaṃ pariyodāpeti, kaṅkhaṃ vitarati <pageBreak edition="M" number="1.0190" />, diṭṭhiṃ ujuṃ karoti, cittaṃ pasādeti, yassa vā pana anusikkhamāno saddhāya vaḍḍhati, sīlena, sutena, cāgena, paññāya vaḍḍhati, ayaṃ <bold>upanissayagocaro</bold>. Yo pana bhikkhu antaragharaṃ paviṭṭho vīthipaṭipanno okkhittacakkhu yugamattadassāvī saṃvuto gacchati, na hatthiṃ olokento, na assaṃ, na rathaṃ, na pattiṃ, na itthiṃ, na purisaṃ olokento, na uddhaṃ olokento, na adho olokento, na disāvidisampi pekkhamāno gacchati, ayaṃ <bold>ārakkhagocaro</bold>. Upanibandhagocaro pana cattāro satipaṭṭhānā, yattha bhikkhu attano cittaṃ upanibandhati. Vuttañhetaṃ bhagavatā – ‘‘ko ca, bhikkhave, bhikkhuno gocaro sako pettiko visayo, yadidaṃ cattāro satipaṭṭhānā’’ti. Ayaṃ <bold>upanibandhagocaro</bold>. Iti iminā ca ācārena iminā ca gocarena samannāgatattā ācāragocarakusalatā. Evaṃ anācāraṃ agocarañca vajjetvā saddhāpabbajitānaṃ yathāvuttaācāragocaresu kusalabhāvo vinayadharāyattoti ayamānisaṃso vinayapariyattiyā dassitoti veditabbo.</paragraph>
<paragraph line="800"><bold>Vinayapariyattiṃ nissāyā</bold>ti vinayapariyāpuṇanaṃ nissāya. <bold>Attano sīlakkhandho sugutto hoti</bold><pageBreak edition="V" number="1.0169" /><bold>surakkhito</bold>ti kathamassa attano sīlakkhandho sugutto hoti surakkhito? Āpattiñhi āpajjanto chahākārehi āpajjati alajjitā, aññāṇatā, kukkuccapakatatā, akappiye kappiyasaññitā, kappiye akappiyasaññitā, satisammosāti. Vinayadharo pana imehi chahākārehi āpattiṃ nāpajjati.</paragraph>
<paragraph line="801">Kathaṃ <bold>alajjitāya</bold>nāpajjati? So hi ‘‘passatha bho, ayaṃ kappiyākappiyaṃ jānantoyeva paṇṇattivītikkamaṃ karotī’’ti imaṃ parūpavādaṃ rakkhantopi akappiyabhāvaṃ jānantoyeva madditvā vītikkamaṃ na karoti. Evaṃ alajjitāya nāpajjati. Sahasā āpannampi desanāgāminiṃ desetvā vuṭṭhānagāminiyā vuṭṭhahitvā suddhante patiṭṭhāti, tato –</paragraph>
<gatha1 line="802">‘‘Sañcicca āpattiṃ nāpajjati, āpattiṃ na parigūhati;</gatha1>
<gathalast line="803">Agatigamanañca na gacchati, ediso vuccati lajjipuggalo’’ti. (pari. 359) –</gathalast>
<unindented line="804">Imasmiṃ lajjibhāve patiṭṭhitova hoti.</unindented>
<paragraph line="805">Kathaṃ <pageBreak edition="M" number="1.0191" /><bold>aññāṇatāya</bold>nāpajjati? So hi kappiyākappiyaṃ jānāti, tasmā kappiyaṃyeva karoti, akappiyaṃ na karoti. Evaṃ aññāṇatāya nāpajjati.</paragraph>
<paragraph line="806">Kathaṃ <bold>kukkuccapakatatāya</bold>nāpajjati? Kappiyākappiyaṃ nissāya kukkucce uppanne vatthuṃ oloketvā mātikaṃ padabhājanaṃ antarāpattiṃ anāpattiṃ oloketvā kappiyaṃ ce hoti, karoti, akappiyaṃ ce, na karoti. Uppannaṃ pana kukkuccaṃ avinicchinitvāva ‘‘vaṭṭatī’’ti madditvā na vītikkamati. Evaṃ kukkuccapakatatāya nāpajjati.</paragraph>
<paragraph line="807">Kathaṃ <bold>akappiye kappiyasaññitā</bold>dīhi nāpajjati? So hi kappiyākappiyaṃ jānāti, tasmā akappiye kappiyasaññī na hoti, kappiye akappiyasaññī na hoti, supatiṭṭhitā cassa sati hoti, adhiṭṭhātabbaṃ adhiṭṭheti, vikappetabbaṃ vikappeti. Iti imehi chahākārehi āpattiṃ nāpajjati, āpattiṃ anāpajjanto akhaṇḍasīlo hoti parisuddhasīlo. Evamassa attano sīlakkhandho sugutto hoti surakkhito.</paragraph>
<paragraph line="808"><bold>Kukkuccapakatāna</bold>nti <pageBreak edition="V" number="1.0170" />kappiyākappiyaṃ nissāya uppannena kukkuccena abhibhūtānaṃ. Kathaṃ pana kukkuccapakatānaṃ paṭisaraṇaṃ hoti? Tiroraṭṭhesu tirojanapadesu ca uppannakukkuccā bhikkhū ‘‘asukasmiṃ kira vihāre vinayadharo vasatī’’ti dūratopi tassa santikaṃ āgantvā kukkuccaṃ pucchanti. So tehi katakammassa vatthuṃ oloketvā āpattānāpattiṃ garukalahukādibhedaṃ sallakkhetvā desanāgāminiṃ desāpetvā vuṭṭhānagāminiyā vuṭṭhāpetvā suddhante patiṭṭhāpeti. Evaṃ kukkuccapakatānaṃ paṭisaraṇaṃ hoti.</paragraph>
<paragraph line="809"><bold>Visārado saṅghamajjhe voharatī</bold>ti vigato sārado bhayaṃ etassāti visārado, abhītoti attho. Avinayadharassa hi saṅghamajjhe kathentassa bhayaṃ sārajjaṃ okkamati, vinayadharassa taṃ na hoti. Kasmā? ‘‘Evaṃ kathentassa doso hoti, evaṃ na doso’’ti ñatvā kathanato.</paragraph>
<paragraph line="810"><bold>Paccatthike</bold><pageBreak edition="M" number="1.0192" /><bold>sahadhammena suniggahitaṃ niggaṇhātī</bold>ti ettha dvidhā paccatthikā nāma attapaccatthikā ca sāsanapaccatthikā ca. Tattha mettiyabhummajakā ca bhikkhū vaḍḍho ca licchavī amūlakena antimavatthunā codesuṃ, ime <bold>attapaccatthikā</bold>nāma. Ye vā panaññepi dussīlā pāpadhammā, sabbe te attapaccatthikā. Viparītadassanā pana ariṭṭhabhikkhukaṇṭakasāmaṇeravesālikavajjiputtakā mahāsaṅghikādayo ca abuddhasāsanaṃ ‘‘buddhasāsana’’nti vatvā katapaggahā <bold>sāsanapaccatthikā</bold>nāma. Te sabbepi sahadhammena sahakāraṇena vacanena yathā taṃ asaddhammaṃ patiṭṭhāpetuṃ na sakkonti, evaṃ suniggahitaṃ katvā niggaṇhāti.</paragraph>
<paragraph line="811"><bold>Saddhammaṭṭhitiyā paṭipanno hotī</bold>ti ettha pana tividho saddhammo pariyattipaṭipattiadhigamavasena. Tattha tipiṭakaṃ buddhavacanaṃ <bold>pariyattisaddhammo</bold>nāma. Terasa dhutaṅgaguṇā cuddasa khandhakavattāni dveasīti mahāvattānīti ayaṃ <bold>paṭipattisaddhammo</bold>nāma. Cattāro maggā ca cattāri phalāni ca, ayaṃ <bold>adhigamasaddhammo</bold>nāma. Tattha keci therā ‘‘yo vo, ānanda, mayā dhammo ca vinayo ca desito paññatto, so vo mamaccayena satthā’’ti (dī. ni. 2.216) iminā suttena ‘‘sāsanassa pariyatti mūla’’nti vadanti. Keci therā ‘‘ime ca, subhadda, bhikkhū sammā vihareyyuṃ, asuñño loko arahantehi assā’’ti iminā suttena (dī. ni. 2.214) ‘‘sāsanassa paṭipatti mūla’’nti vatvā ‘‘yāva pañca bhikkhū sammā paṭipannā saṃvijjanti, tāva sāsanaṃ ṭhitaṃ hotī’’ti āhaṃsu. Itare pana therā ‘‘pariyattiyā antarahitāya suppaṭipannassapi dhammābhisamayo natthī’’ti vatvā āhaṃsu. Sacepi pañca bhikkhū cattāri pārājikāni rakkhaṇakā honti, te saddhe kulaputte pabbājetvā paccantime janapade upasampādetvā <pageBreak edition="V" number="1.0171" />dasavaggagaṇaṃ pūretvā majjhimajanapadepi upasampadaṃ karissanti. Etenupāyena vīsativaggasaṅghaṃ pūretvā attanopi abbhānakammaṃ katvā sāsanaṃ vuḍḍhiṃ viruḷhiṃ gamayissanti. Evamayaṃ vinayadharo tividhassapi saddhammassa ciraṭṭhitiyā paṭipanno hotīti. Evamayaṃ vinayadharo ime pañcānisaṃse paṭilabhatīti veditabbo.</paragraph>
<paragraph line="812"><bold>Vinayo saṃvaratthāyā</bold>tiādīsu (pari. aṭṭha. 366) <bold>vinayo</bold>ti vinayassa pariyāpuṇanaṃ, <bold>vinayo</bold>ti vā vinayapaññatti vuttā, tasmā sakalāpi vinayapaññatti vinayapariyāpuṇanaṃ <pageBreak edition="M" number="1.0193" />vā kāyavacīdvārasaṃvaratthāyāti attho, ājīvapārisuddhipariyosānassa sīlassa upanissayapaccayo hotīti vuttaṃ hoti. <bold>Avippaṭisāro</bold>ti pāpapuññānaṃ katākatānusocanavasena pavattacittavippaṭisārābhāvo. <bold>Pāmojja</bold>nti dubbalā taruṇapīti. <bold>Pītī</bold>ti balavapīti. <bold>Passaddhī</bold>ti kāyacittadarathapaṭippassaddhi. <bold>Sukha</bold>nti kāyikaṃ cetasikañca sukhaṃ. Tañhi duvidhampi samādhissa upanissayapaccayo hoti. <bold>Samādhī</bold>ti cittekaggatā. <bold>Yathābhūtañāṇadassana</bold>nti sappaccayanāmarūpapariggaho. <bold>Nibbidā</bold>ti vipassanā. Atha vā yathābhūtañāṇadassanaṃ taruṇavipassanā, udayabbayañāṇassetaṃ adhivacanaṃ. Cittekaggatā hi taruṇavipassanāya upanissayapaccayo hoti. <bold>Nibbidā</bold>ti sikhāppattā vuṭṭhānagāminibalavavipassanā. <bold>Virāgo</bold>ti ariyamaggo. <bold>Vimuttī</bold>ti arahattaphalaṃ. Catubbidhopi hi ariyamaggo arahattassa upanissayapaccayo hoti. <bold>Vimuttiñāṇadassana</bold>nti paccavekkhaṇañāṇaṃ. <bold>Anupādāparinibbānatthāyā</bold>ti kañci dhammaṃ aggahetvā anavasesetvā parinibbānatthāya, appaccayaparinibbānatthāyāti attho. Appaccayaparinibbānassa hi vimuttiñāṇadassanaṃ paccayo hoti tasmiṃ anuppatte avassaṃ parinibbāyitabbato, na ca paccavekkhaṇañāṇe anuppanne antarā parinibbānaṃ hoti.</paragraph>
<paragraph line="813"><bold>Etadatthā kathā</bold>ti ayaṃ vinayakathā nāma etadatthāya, anupādāparinibbānatthāyāti attho. Evaṃ sabbatthapi. <bold>Mantanā</bold>pi vinayamantanāeva, ‘‘evaṃ karissāma, na karissāmā’’ti vinayapaṭibaddhasaṃsandanā. <bold>Etadatthā upanisā</bold>ti upanisīdati ettha phalaṃ tappaṭibaddhavuttitāyāti upanisā vuccati kāraṇaṃ paccayoti. ‘‘Vinayo saṃvaratthāyā’’tiādikā kāraṇaparamparā etadatthāti attho. <bold>Etadatthaṃ sotāvadhāna</bold>nti imissā paramparapaccayakathāya sotāvadhānaṃ imaṃ kathaṃ sutvā yaṃ uppajjati ñāṇaṃ, tampi etadatthaṃ. <bold>Yadidaṃ anupādācittassa vimokkho</bold>ti <bold>yadida</bold>nti nipāto. Sabbaliṅgavibhattivacanesu tādisova tattha tattha atthato pariṇāmetabbo, tasmā evamettha attho veditabbo – yo ayaṃ catūhi upādānehi anupādiyitvā cittassa arahattaphalasaṅkhāto vimokkho, sopi etadatthāya anupādāparinibbānatthāyāti evamettha sambandho veditabbo. Yo ayaṃ <pageBreak edition="V" number="1.0172" />anupādācittassa vimokkhasaṅkhāto maggo, heṭṭhā vuttaṃ sabbampi etadatthamevāti. Evañca sati iminā mahussāhato sādhitabbaṃ <pageBreak edition="M" number="1.0194" />niyatappayojanaṃ dassitaṃ hoti. Heṭṭhā ‘‘virāgo…pe… nibbānatthāyā’’ti iminā pana labbhamānānisaṃsaphalaṃ dassitanti veditabbaṃ. <bold>Āyogo</bold>ti uggahaṇacintanādivasena punappunaṃ abhiyogo.</paragraph>
<centered line="814">Vinayānisaṃsakathāvaṇṇanā niṭṭhitā.</centered>
<centered line="815">Iti samantapāsādikāya vinayaṭṭhakathāya sāratthadīpaniyaṃ</centered>
<centered line="816">Bāhiranidānavaṇṇanā samattā.</centered>
</body>
</document>