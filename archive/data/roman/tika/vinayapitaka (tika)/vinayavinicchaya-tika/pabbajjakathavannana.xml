<?xml version="1.0"?>
<document>
<metadata>
<normativeSource>http://tipitaka.org/romn/cscd/vin11t.nrf17.xml</normativeSource>
<archivePath>roman/tika/vinayapitaka (tika)/vinayavinicchaya-tika/pabbajjakathavannana.xml</archivePath>
<title>Pabbajjākathāvaṇṇanā - Vinayavinicchaya-ṭīkā - Vinayapiṭaka (ṭīkā) - Tīkā</title>
</metadata>
<body>
<chapter line="1">Pabbajjākathāvaṇṇanā</chapter>
<paragraph line="2" number="2444">Iccevaṃ <pageBreak edition="M" number="2.0129" /><pageBreak edition="V" number="2.0105" />nātisaṅkhepavitthāravasena vibhaṅgadvaye, tadaṭṭhakathāya ca āgataṃ vinicchayaṃ dassetvā idāni khandhakāgataṃ vinicchayaṃ dassetumārabhanto āha <bold>‘‘sīlakkhandhādī’’</bold>tiādi. Tattha <bold>sīlakkhandhādiyuttenā</bold>ti sīlasamādhipaññāvimuttivimuttiñāṇadassanasaṅkhātehi pañcahi khandhehi guṇarāsīhi yuttena samannāgatena. <bold>Subhakkhandhenā</bold>ti suvaṇṇāliṅgasadisavaṭṭakkhandhatāya subho sundaro khandho etassāti subhakkhandho, bhagavā, tena. Iminā bāttiṃsalakkhaṇānamekadesabhūtassa samavaṭṭakkhandhatālakkhaṇassa paridīpakena vacanena lakkhaṇāhāranayena bāttiṃsalakkhaṇādikā sabbāpi rūpakāyasirī sandassitāti veditabbā.</paragraph>
<paragraph line="3"><bold>Khandhake</bold>ti khandhānaṃ samūho khandhako, khandhānaṃ vā kāyanato dīpanato khandhako. <bold>‘‘Khandhā’’</bold>ti cettha pabbajjūpasampadādivinayakammasaṅkhātā, cārittavārittasikkhāpadasaṅkhātā ca paññattiyo adhippetā. Pabbajjādīni hi bhagavatā paññattattā ‘‘paññattiyo’’ti vuccanti. Paññattiyañca <bold>khandha</bold>-saddo dissati ‘‘dārukkhandho (saṃ. ni. 4.241) aggikkhandho (paṭi. ma. 1.116) udakakkhandho’’tiādīsu (a. ni. 6.37) viya. Apica bhāgarāsatthatā <pageBreak edition="V" number="2.0106" />cettha yujjatiyeva tāsaṃ paññattīnaṃ bhāgaso, rāsito ca vibhattattā. Tasmiṃ <bold>khandhake</bold>. <bold>Pi</bold>-saddo vuttāpekkhāya pañcasatikasattasatikakkhandhake dve vajjetvā <pageBreak edition="M" number="2.0130" />pabbajjakkhandhakādike bhikkhunikhandhakapariyosāne vīsatividhe khandhake vuttavinicchayassa idha vakkhamānattā. Tadeva sandhāyāha <bold>‘‘khandhakepi pavakkhāmi, samāsena vinicchaya’’</bold>nti.</paragraph>
<paragraph line="4" number="2445"><bold>‘‘Mātarā pitarā’’</bold>ti iminā janakāyeva adhippetā. ‘‘Bhaṇḍukammaṃ, samaṇakaraṇaṃ, pabbājananti ca pariyāya-saddā’’ti ‘‘anujānāmi, bhikkhave, saṅghaṃ apaloketuṃ bhaṇḍukammāyā’’ti (mahāva. 98) imissā <bold>pāḷiyā aṭṭhakathāya</bold>(mahāva. aṭṭha. 98) vuttaṃ. <bold>Āpucchitvā</bold>ti ettha ‘‘saṅgha’’nti seso.</paragraph>
<paragraph line="5" number="2446"><bold>Vāvaṭo</bold>ti pasuto, yuttapayuttoti attho. ‘‘Pabbājetvā ānaya iti cā’’ti padacchedo. Ettha ca tidhā pabbājanaṃ veditabbaṃ kesacchedanaṃ, kāsāyaacchādanaṃ, saraṇadānanti, imāni tīṇi karonto ‘‘pabbājetī’’ti vuccati. Tesu ekaṃ, dve vāpi karonto tathā voharīyatiyeva. Tasmā <bold>‘‘pabbājetvānayā’’</bold>ti iminā kese chinditvā kāsāyāni acchādetvā ānehīti ayamattho dīpitoti daṭṭhabbo.</paragraph>
<paragraph line="6" number="2447"><bold>Avutto</bold>ti upajjhāyena anuyyojito. So daharo sace taṃ sayameva kesacchedanakāsāyacchādanehi pabbājeti, vaṭṭatīti yojanā.</paragraph>
<paragraph line="7" number="2448"><bold>Tatthā</bold>ti attano samīpe. <bold>Khaṇḍasīmaṃ netvā</bold>ti bhaṇḍukammārocanaparihāratthaṃ vuttaṃ. Tena sabhikkhuke vihāre aññampi bhikkhuṃ ‘‘etassa kese chindā’’ti vattuṃ na vaṭṭati. <bold>Pabbājetvā</bold>ti kesacchedanaṃ sandhāya vadati.</paragraph>
<paragraph line="8" number="2450"><bold>‘‘Purisaṃ</bold><pageBreak edition="M" number="2.0131" /><bold>bhikkhuto añño, pabbājeti na vaṭṭatī’’</bold>ti idaṃ saraṇadānaṃ sandhāya vuttaṃ. Tenevāha ‘‘sāmaṇero’’tiādi.</paragraph>
<paragraph line="9" number="2451"><bold>Ubhinnampi</bold>theratherīnaṃ ‘‘imehi cīvarehi imaṃ acchādehī’’ti <bold>āṇattiyā</bold>sāmaṇeropi <pageBreak edition="V" number="2.0107" />vā hotu, tathā sāmaṇerī vā hotu, <bold>te</bold>ubho sāmaṇerasāmaṇerī kāsāyāni dātuṃ labhantīti yojanā.</paragraph>
<paragraph line="10" number="2452-4"><bold>Pabbājentena bhikkhunā</bold>ti ettha ‘‘tacapañcakakammaṭṭhānaṃ datvā’’ti vattabbaṃ evañhi katvā kesāpanayanassa <bold>aṭṭhakathāyaṃ</bold>vuttattā. Vuttañhi tattha ‘‘āvuso, suṭṭhu upadhārehi, satiṃ upaṭṭhāpehīti vatvā tacapañcakakammaṭṭhānaṃ ācikkhitabbaṃ. Ācikkhantena ca vaṇṇasaṇṭhānagandhāsayokāsavasena asucijegucchapaṭikkūlabhāvaṃ, nijjīvanissattabhāvaṃ vā pākaṭaṃ karontena ācikkhitabba’’ntiādi. Kimatthamevaṃ karīyatīti ce? Sace upanissayasampanno hoti, tassa khuraggeyeva arahattapāpuṇanatthaṃ. Vuttañcetaṃ <bold>aṭṭhakathāyaṃ</bold>–</paragraph>
<indent line="11">‘‘Ye hi keci khuragge arahattaṃ pattā, sabbe te evarūpaṃ savanaṃ labhitvā kalyāṇamittena ācariyena dinnanayaṃ nissāya, no anissāya, tasmāssa āditova evarūpī kathā kathetabbā’’ti (mahāva. aṭṭha. 34).</indent>
<paragraph line="12">Eteneva byatirekato ito aññā aniyyānikakathā na kathetabbāti dīpitaṃ hoti. <bold>Gomayādinā</bold>ti gomayacuṇṇādinā. <bold>Ādi</bold>-saddena mattikādīnaṃ gahaṇaṃ. <bold>Pīḷakā vā</bold>ti thullapīḷakā vā. <bold>Kacchu vā</bold>ti sukhumakacchu vā. <bold>Niyaṃputta</bold>nti <pageBreak edition="M" number="2.0132" />attano puttaṃ. ‘‘Bhikkhunā’’ti imassa padassa dūrattā <bold>‘‘yatinā’’</bold>ti āha.</paragraph>
<paragraph line="13" number="2455-6">Kasmā pana evaṃ nahāpetabboti āha <bold>‘‘ettakenāpī’’</bold>tiādi. <bold>So</bold>ti pabbajjāpekkho. <bold>Upajjhāyakādisū</bold>ti ettha <bold>ādi</bold>-saddena ācariyasamānupajjhāyakādīnaṃ gahaṇaṃ. <bold>Pāpuṇanti hī</bold>ti ettha <bold>hi</bold>-saddo yasmā-padatthe vattati. Yasmā ettakenāpi upajjhāyādīsu sagāravo hoti, yasmā ca evarūpaṃ upakāraṃ labhitvā kulaputtā uppannaṃ anabhiratiṃ paṭivinodetvā sikkhāyo paripūretvā nibbānaṃ pāpuṇissanti, tasmā evarūpo upakāro kātabboti attho.</paragraph>
<paragraph line="14" number="2458"><bold>Ekato</bold>ti sabbāni cīvarāni ekato katvā.</paragraph>
<paragraph line="15" number="2459"><bold>Athā</bold>ti <pageBreak edition="V" number="2.0108" />adhikārantarārambhe nipāto. Tassa hatthe adatvāpi upajjhāyo vā ācariyo vāpi sayameva <bold>taṃ</bold>pabbajjāpekkhaṃ acchādeti, vaṭṭatīti yojanā.</paragraph>
<paragraph line="16" number="2460">Adinnacīvarassa aggahetabbattā āha <bold>‘‘apanetvā tato sabbaṃ, puna dātabbameva ta’’</bold>nti. <bold>Tato</bold>ti tassa sarīrato. <bold>Ta</bold>nti cīvaraṃ.</paragraph>
<paragraph line="17" number="2461-2">Etadeva āha <bold>‘‘bhikkhunā’’</bold>tiādinā. <bold>Adinnaṃ na vaṭṭatī</bold>ti ettha pabbajjā na ruhatīti vadanti. Tasseva <bold>santakaṃ vāpi</bold>cīvaraṃ adinnaṃ na vaṭṭati <bold>attasantake</bold>ācariyupajjhāyānaṃ attano santake cīvare <bold>kā kathā</bold>vattabbameva natthīti attho. <bold>Bhikkhū</bold>ti ye tattha sannipatitā. <bold>Kārāpetvāna ukkuṭi</bold>nti ettha sabbadhātvatthānugato karoti-saddo gahitoti ukkuṭikaṃ nisīdāpetvāti attho gahetabbo, ‘‘ukkuṭika’’nti (mahāva. aṭṭha. 34) <bold>aṭṭhakathā</bold>pāṭho gāthābandhasukhatthaṃ idha ka-kāralopena niddiṭṭho.</paragraph>
<paragraph line="18" number="2464"><bold>Ekapadaṃ</bold><pageBreak edition="M" number="2.0133" /><bold>vāpī</bold>ti buddhamiccādikaṃ ekampi vā padaṃ. <bold>Ekakkharampi vā</bold>ti bukārādiakkharesu ekampi vā akkharaṃ. <bold>Paṭipāṭi</bold>nti ‘‘buddha’’miccādikaṃ padapantiṃ.</paragraph>
<paragraph line="19" number="2465">Akattabbappakārantaraṃ dassetumāha <bold>‘‘tikkhattuṃ yadi vā’’</bold>tiādi. <bold>Tathā sesesū</bold>ti yadi vā ‘‘dhammaṃ saraṇa’’nti tikkhattuṃ deti, ‘‘saṅghaṃ saraṇa’’nti yadi vā tikkhattuṃ deti, <bold>evampi</bold>tīṇi saraṇāni adinnāneva honti.</paragraph>
<paragraph line="20" number="2466">Anunāsikantāni katvā dātabbānīti sambandho. Anunāsikantaṃ katvā dānakāle antarāvicchedaṃ akatvā dātabbānīti dassetuṃ <bold>‘‘ekābaddhāni vā panā’’</bold>ti vuttaṃ. <bold>Vicchinditvā</bold>padapaṭipāṭito ma-kārantaṃ katvā dānasamaye vicchedaṃ katvā. <bold>Mantānī</bold>ti ‘‘buddhaṃ saraṇaṃ iccādinā ma-kārantāni. ‘‘Buddhaṃ saraṇaṃ gacchāmī’’tiādinā nayena niggahitantameva katvā na dātabbanti <bold>‘‘athā’’</bold>ti āha.</paragraph>
<paragraph line="21" number="2467"><bold>Suddhi</bold>nāma ācariyassa ñattiyā, kammavācāya ca uccāraṇavisuddhi. <bold>Pabbajjā</bold>ti sāmaṇerasāmaṇeripabbajjā. <bold>Ubhatosuddhiyā vinā</bold>ti ubhatosuddhiṃ vinā ācariyantevāsīnaṃ <pageBreak edition="V" number="2.0109" />ubhinnaṃ tīsu saraṇattayadānaggahaṇesu uccāraṇasuddhiṃ vinā, ekassāpi akkharassa vipattisabbhāve na hotīti attho.</paragraph>
<paragraph line="22" number="2468-9"><bold>‘‘Pabbajjāguṇamicchatā’’</bold>ti idaṃ ‘‘ācariyena, antevāsikenā’’ti padadvayassa visesanaṃ daṭṭhabbaṃ, antevāsikassa pabbajjāguṇaṃ icchantena ācariyena, attano pabbajjāguṇaṃ icchantena antevāsikena ca <bold>bu-ddha-kārādayo vaṇṇā</bold>bu-kāra dha-kārādayo vaṇṇā akkharā <bold>ṭhānakaraṇasampadaṃ</bold>kaṇṭhatālumuddhadantaoṭṭhanāsikābhedaṃ ṭhānasampadañca <pageBreak edition="M" number="2.0134" />akkharuppattisādhakatamajivhāmajjhādikaraṇasampadañca <bold>ahāpentena</bold>aparihāpentena vattabbāti yojanā. Kasmā idameva daḷhaṃ katvā vuttanti āha <bold>‘‘ekavaṇṇavināsenā’’</bold>tiādi. <bold>Hi</bold>-saddo yasmā-padatthe, yasmā ekassāpi vaṇṇassa <bold>vināsena</bold>anuccāraṇena vā duruccāraṇena vā pabbajjā na ruhati, tasmā evaṃ vuttanti adhippāyo.</paragraph>
<paragraph line="23" number="2470"><bold>Yadi siddhā</bold>ti sāsaṅkavacanena ubhatouccāraṇasuddhiyā dukkarattaṃ dīpetvā ‘‘appamattehi bhavitabba’’nti ubhinnaṃ ācariyantevāsikānaṃ anusiṭṭhi dinnā hoti. <bold>Saraṇagamanatovā</bold>ti avadhāraṇena sāmaṇerapabbajjā upasampadā viya ñatticatutthena kammena na hoti, idānipi saraṇagamaneneva sijjhatīti dīpeti. <bold>Hi</bold>-saddo pasiddhiyaṃ. Yathāha –</paragraph>
<indent line="24">‘‘Yasmā saraṇagamanena upasampadā parato paṭikkhittā, tasmā sā etarahi saraṇagamanamatteneva na ruhati. Sāmaṇerassa pabbajjā pana yasmā paratopi ‘anujānāmi, bhikkhave, imehi tīhi saraṇagamanehi sāmaṇerapabbajja’nti (mahāva. 105) anuññātā eva, tasmā sā etarahipi saraṇagamanamatteneva ruhatī’’ti (mahāva. aṭṭha. 34).</indent>
<paragraph line="25">Saraṇagamanato eva pabbajjā <bold>yadipi</bold>kiñcāpi <bold>siddhā</bold>nipphannā, tathāpi assa sāmaṇerassa ‘‘idañcidañca mayā pūretabbaṃ sīla’’nti ñatvā <bold>paripūraṇatthāya</bold>bhikkhunā dasa sīlāni dātabbānīti yojanā. Yathāha ‘‘anujānāmi, bhikkhave, sāmaṇerānaṃ dasa sikkhāpadāni, tesu ca sāmaṇerehi sikkhituṃ. Pāṇātipātā veramaṇī’’tiādi (mahāva. 106).</paragraph>
<centered line="26">Pabbajjākathāvaṇṇanā.</centered>
<paragraph line="27" number="2471"><bold>Upajjhāya</bold>nti <pageBreak edition="M" number="2.0135" /><pageBreak edition="V" number="2.0110" />vajjāvajje upanijjhāyatīti upajjhāyo, taṃ, bhagavatā vuttehi aṅgehi samannāgato paripuṇṇadasavasso puggalo. Nivāsetvā ca pārupitvā ca sirasi añjaliṃ paggahetvā attano abhimukhe ukkuṭikaṃ nisīditvā ‘‘upajjhāyo me, bhante, hohī’’ti tikkhattuṃ vatvā āyācanāya katāya ‘‘sāhu, lahu, opāyikaṃ, paṭirūpaṃ, pāsādikena sampādehī’’ti imesu pañcasu padesu aññataraṃ kāyena vā vācāya vā ubhayena vā viññāpetvā tasmiṃ sampaṭicchite pituṭṭhāne ṭhatvā atrajamiva taṃ gahetvā vajjāvajjaṃ upaparikkhitvā dosena niggaṇhitvā saddhivihārike sikkhāpento upajjhāyo nāma.</paragraph>
<paragraph line="28">Vijjāsippaṃ, ācārasamācāraṃ vā sikkhitukāmehi ādarena caritabbo upaṭṭhātabboti <bold>ācariyo,</bold>taṃ, upajjhāye vuttalakkhaṇasamannāgatoyeva puggalo. Vuttanayeneva nisīditvā ‘‘ācariyo me, bhante, hohi, āyasmato nissāya vacchāmī’’ti tikkhattuṃ vatvā āyācanāya katāya ‘‘sāhū’’tiādīsu pañcasu aññataraṃ vatvā tasmiṃ sampaṭicchite pituṭṭhāne ṭhatvā puttaṭṭhāniyaṃ antevāsiṃ sikkhāpento ācariyo nāma.</paragraph>
<paragraph line="29">Ettha ca <bold>sāhū</bold>ti sādhu. <bold>Lahū</bold>ti agaru, mama tuyhaṃ upajjhāyabhāve bhāriyaṃ natthīti attho. <bold>Opāyika</bold>nti upāyapaṭisaṃyuttaṃ, taṃ upajjhāyaggahaṇaṃ iminā upāyena tvaṃ me ito paṭṭhāya bhāro jātosīti vuttaṃ hoti. <bold>Paṭirūpa</bold>nti anurūpaṃ te upajjhāyaggahaṇanti attho. <bold>Pāsādikenā</bold>ti pasādāvahena kāyavacīpayogena. <bold>Sampādehī</bold>ti tividhaṃ sikkhaṃ nipphādehīti attho. <bold>Kāyena vā</bold>ti hatthamuddādiṃ dassento kāyena vā. Nāmavisesaṃ vinā pūretabbavattānaṃ samatāya ubhopi ekato vuttā.</paragraph>
<paragraph line="30">Etāni <pageBreak edition="M" number="2.0136" />vattāni upajjhāyassa saddhivihārikena, ācariyassa antevāsikenāpi evameva kātabbānevāti. <bold>Vasatā</bold>ti vasantena. <bold>Piyasīlenā</bold>ti piyaṃ sīlametassāti piyasīlo, tena, sīlaṃ paripūritukāmenāti vuttaṃ hoti.</paragraph>
<paragraph line="31" number="2472-3"><bold>Āsanaṃ paññapetabba</bold>nti ettha ‘‘kālasseva vuṭṭhāya upāhanā omuñcitvā ekaṃsaṃ uttarāsaṅgaṃ karitvā’’ti (mahāva. 66) vuttā pubbakiriyā vattabbā. <bold>Āsanaṃ paññapetabba</bold>nti <pageBreak edition="V" number="2.0111" />dantakaṭṭhakhādanaṭṭhānaṃ sammajjitvā nisīdanatthāya āsanaṃ paññapetabbaṃ. Iminā ca yāgupānaṭṭhānādīsupi āsanāni paññapetabbānevāti dassitaṃ hoti.</paragraph>
<paragraph line="32"><bold>Dantakaṭṭhaṃ dātabba</bold>nti mahantaṃ, majjhimaṃ, khuddakanti tīṇi dantakaṭṭhāni upanetvā tato yaṃ tīṇi divasāni gaṇhāti, catutthadivasato paṭṭhāya tādisameva dātabbaṃ. Sace aniyamaṃ katvā yaṃ vā taṃ vā gaṇhāti, atha yādisaṃ labhati, tādisaṃ dātabbaṃ.</paragraph>
<paragraph line="33"><bold>Mukhodakaṃ dātabba</bold>nti mukhadhovanodakaṃ mukhodakanti majjhepadalopīsamāso, taṃ dentena sītañca uṇhañca udakaṃ upanetvā tato yaṃ tīṇi divasāni vaḷañjeti, catutthadivasato paṭṭhāya tādisameva mukhadhovanodakaṃ dātabbaṃ. Sace aniyamaṃ katvā yaṃ vā taṃ vā gaṇhāti, atha yādisaṃ labhati, tādisaṃ dātabbaṃ. Sace duvidhampi vaḷañjeti, duvidhampi upanetabbaṃ. ‘‘Mukhodakaṃ mukhadhovanaṭṭhāne ṭhapetvā avasesaṭṭhānāni sammajjitabbāni. Sammajjantena ca vaccakuṭito paṭṭhāya sammajjitabbaṃ. There vaccakuṭiṃ gate pariveṇaṃ sammajjitabbaṃ, evaṃ pariveṇaṃ asuññaṃ hotī’’ti <bold>aṭṭhakathāyaṃ</bold>(mahāva. aṭṭha. 64 atthato samānaṃ) vuttanayeneva sammajjitabbaṃ.</paragraph>
<paragraph line="34">Tato <pageBreak edition="M" number="2.0137" />uttariṃ kattabbaṃ dassetumāha <bold>‘‘tassa kālenā’’</bold>tiādi. <bold>Tassā</bold>ti upajjhāyassa vā ācariyassa vā. <bold>Kālenā</bold>ti yāgupānakāle. Idhāpi ‘‘āsanaṃ paññapetabba’’nti seso. Yathāha ‘‘there vaccakuṭito anikkhanteyeva āsanaṃ paññapetabbaṃ. Sarīrakiccaṃ katvā āgantvā tasmiṃ nisinnassa ‘sace yāgu hotī’tiādinā nayena vuttaṃ vattaṃ kātabba’’nti (mahāva. aṭṭha. 64).</paragraph>
<paragraph line="35"><bold>Yāgu tassupanetabbā</bold>ti ettha ‘‘bhājanaṃ dhovitvā’’ti seso. Yathāha – ‘‘bhājanaṃ dhovitvā yāgu upanāmetabbā’’ti (mahāva. 66). <bold>Saṅghato vā</bold>ti salākādivasena saṅghato labbhamānā vā. <bold>Kulatopi vā</bold>ti upāsakādikulato vā.</paragraph>
<paragraph line="36"><bold>‘‘Patte vattañca kātabba’’</bold>nti idaṃ ‘‘yāguṃ pītassa udakaṃ datvā bhājanaṃ paṭiggahetvā nīcaṃ katvā sādhukaṃ appaṭighaṃsantena dhovitvā paṭisāmetabbaṃ, upajjhāyamhi vuṭṭhite āsanaṃ uddharitabbaṃ <pageBreak edition="V" number="2.0112" />. Sace so deso uklāpo hoti, so deso sammajjitabbo’’ti (mahāva. 66) āgatavattaṃ sandhāyāha. Divā bhuttapattepi kātabbaṃ eteneva dassitaṃ hoti.</paragraph>
<paragraph line="37"><bold>Vattaṃ ‘‘gāmappavesane’’</bold>ti idaṃ ‘‘sace upajjhāyo gāmaṃ pavisitukāmo hoti, nivāsanaṃ dātabbaṃ, paṭinivāsanaṃ paṭiggahetabba’’ntiādinayappavattaṃ (mahāva. 66) vattaṃ sandhāyāha. <bold>‘‘Kātabba’’</bold>nti idaṃ sabbapadehi yojetabbaṃ.</paragraph>
<paragraph line="38" number="2474"><bold>Cīvare yāni vattānī</bold>ti gāmaṃ pavisitukāmassa cīvaradāne, paṭinivattassa cīvaraggahaṇasaṅgharaṇapaṭisāmanesu mahesinā yāni vattāni vuttāni, tāni ca kātabbāni. <bold>Senāsane tathā</bold>ti ‘‘yasmiṃ vihāre upajjhāyo viharatī’’tiādinā <pageBreak edition="M" number="2.0138" />(mahāva. 66) vuttanayena ‘‘senāsane kattabba’’nti dassitaṃ senāsanavattañca.</paragraph>
<paragraph line="39">Pādapīṭhakathalikādīsu tathāti yojanā. Upajjhāye gāmato paṭinivatte ca jantāghare ca ‘‘pādodakaṃ pādapīṭhaṃ pādakathalikaṃ upanikkhipitabba’’nti (mahāva. 66) evamāgataṃ vattañca kātabbaṃ. <bold>Ādi</bold>-saddena ‘‘upajjhāyo pānīyena pucchitabbo’’tiādivattaṃ (mahāva. 66) saṅgaṇhāti.</paragraph>
<paragraph line="40" number="2475">Evaṃ sabbattha vattesu pāṭiyekkaṃ dassiyamānesu papañcoti khandhakaṃ oloketvā sukhaggahaṇatthāya gaṇanaṃ dassetukāmo āha <bold>‘‘evamādīnī’’</bold>tiādi. <bold>Rogato vuṭṭhānāgamanantānī</bold>ti ācariyupajjhāyānaṃ rogato vuṭṭhānāgamanapariyosānāni. <bold>Sattatiṃsasataṃ siyu</bold>nti sattatiṃsādhikasatavattānīti attho.</paragraph>
<paragraph line="41">Tāni pana vattāni <bold>khandhakapāḷiyā</bold>(mahāva. 66) āgatakkamena evaṃ yathāvuttagaṇanāya samānetabbāni – dantakaṭṭhadānaṃ, mukhodakadānaṃ, āsanapaññāpanaṃ, sace yāgu hoti, bhājanaṃ dhovitvā yāguyā upanāmanaṃ, yāguṃ pītassa udakaṃ datvā bhājanaṃ paṭiggahetvā nīcaṃ katvā sādhukaṃ appaṭighaṃsantena dhovitvā paṭisāmanaṃ, upajjhāyamhi vuṭṭhite āsanassa uddharaṇaṃ, sace so deso uklāpo hoti, tassa sammajjanaṃ, sace upajjhāyo gāmaṃ pavisitukāmo hoti, tassa nivāsanadānaṃ, paṭinivāsanapaṭiggahaṇaṃ, kāyabandhanadānaṃ, saguṇaṃ katvā <pageBreak edition="V" number="2.0113" />saṅghāṭidānaṃ, dhovitvā sodakapattassa dānaṃ, sace upajjhāyo pacchāsamaṇaṃ ākaṅkhati, timaṇḍalaṃ paṭicchādentena parimaṇḍalaṃ nivāsetvā kāyabandhanaṃ bandhitvā saguṇaṃ katvā saṅghāṭiyo pārupitvā <pageBreak edition="M" number="2.0139" />gaṇṭhikaṃ parimuñcitvā dhovitvā pattaṃ gahetvā upajjhāyassa pacchāsamaṇena gamanaṃ, nātidūranaccāsanne gamanaṃ, pattapariyāpannassa paṭiggahaṇaṃ, na upajjhāyassa bhaṇamānassa antarantarā kathāopātanaṃ, upajjhāyassa āpattisāmantā bhaṇamānassa ca nivāraṇaṃ, nivattantena paṭhamataraṃ āgantvā āsanapaññāpanaṃ, pādodakapādapīṭhapādakathalikānaṃ upanikkhipanaṃ, paccuggantvā pattacīvarapaṭiggahaṇaṃ, paṭinivāsanadānaṃ, nivāsanapaṭiggahaṇaṃ, sace cīvaraṃ sinnaṃ hoti, muhuttaṃ uṇhe otāpanaṃ, neva uṇhe cīvarassa nidahanaṃ, majjhe yathā bhaṅgo na hoti, evaṃ caturaṅgulaṃ kaṇṇaṃ ussāretvā cīvarassa saṅgharaṇaṃ, obhoge kāyabandhanassa karaṇaṃ, sace piṇḍapāto hoti, upajjhāyo ca bhuñjitukāmo hoti, udakaṃ datvā piṇḍapātassa upanāmanaṃ, upajjhāyassa pānīyena pucchanaṃ, bhuttāvissa udakaṃ datvā pattaṃ paṭiggahetvā nīcaṃ katvā sādhukaṃ appaṭighaṃsantena dhovitvā vodakaṃ katvā muhuttaṃ uṇhe otāpanaṃ, na ca uṇhe pattassa nidahanaṃ, pattacīvaraṃ nikkhipitabbaṃ –</paragraph>
<paragraph line="42">Pattaṃ nikkhipantena ekena hatthena pattaṃ gahetvā ekena hatthena heṭṭhāmañcaṃ vā heṭṭhāpīṭhaṃ vā parāmasitvā pattassa nikkhipanaṃ, na ca anantarahitāya bhūmiyā pattassa nikkhipanaṃ, cīvaraṃ nikkhipantena ekena hatthena cīvaraṃ gahetvā ekena hatthena cīvaravaṃsaṃ vā cīvararajjuṃ vā pamajjitvā pārato antaṃ orato bhogaṃ katvā cīvarassa nikkhipanaṃ, upajjhāyamhi vuṭṭhite āsanassa uddharaṇaṃ, pādodakapādapīṭhapādakathalikānaṃ paṭisāmanaṃ, sace so deso uklāpo hoti, tassa sammajjanaṃ, sace upajjhāyo nhāyitukāmo hoti, nhānassa paṭiyādanaṃ, sace sītena attho hoti, sītassa sace uṇhena attho hoti, uṇhassa paṭiyādanaṃ, sace upajjhāyo jantāgharaṃ pavisitukāmo hoti, cuṇṇassa <pageBreak edition="M" number="2.0140" />sannayanaṃ, mattikātemanaṃ, jantāgharapīṭhaṃ ādāya upajjhāyassa piṭṭhito piṭṭhito gantvā jantāgharapīṭhaṃ datvā cīvaraṃ paṭiggahetvā ekamantaṃ nikkhipanaṃ, cuṇṇadānaṃ, mattikādānaṃ, sace ussahati, jantāgharaṃ pavisitabbaṃ –</paragraph>
<paragraph line="43">Jantāgharaṃ pavisantena mattikāya mukhaṃ makkhetvā purato ca pacchato ca paṭicchādetvā jantāgharappaveso, na therānaṃ bhikkhūnaṃ anupakhajja nisīdanaṃ, na navānaṃ bhikkhūnaṃ āsanena paṭibāhanaṃ, jantāghare upajjhāyassa parikammassa karaṇaṃ, jantāgharā nikkhamantena jantāgharapīṭhaṃ ādāya <pageBreak edition="V" number="2.0114" />purato ca pacchato ca paṭicchādetvā jantāgharā nikkhamanaṃ, udakepi upajjhāyassa parikammakaraṇaṃ, nhātena paṭhamataraṃ uttaritvā attano gattaṃ vodakaṃ katvā nivāsetvā upajjhāyassa gattato udakassa pamajjanaṃ, nivāsanadānaṃ, saṅghāṭidānaṃ, jantāgharapīṭhaṃ ādāya paṭhamataraṃ āgantvā āsanassa paññāpanaṃ, pādodakapādapīṭhapādakathalikānaṃ upanikkhipanaṃ, upajjhāyassa pānīyena pucchanaṃ, sace uddisāpetukāmo hoti, uddisāpanaṃ, sace paripucchitukāmo hoti, paripucchanaṃ, yasmiṃ vihāre upajjhāyo viharati, sace so vihāro uklāpo hoti, sace ussahati, tassa sodhanaṃ, vihāraṃ sodhentena paṭhamaṃ pattacīvarassa nīharitvā ekamantaṃ nikkhipanaṃ, nisīdanapaccattharaṇassa nīharitvā ekamantaṃ nikkhipanaṃ, bhisibibbohanassa nīharitvā ekamantaṃ nikkhipanaṃ, mañcassa nīcaṃ katvā sādhukaṃ appaṭighaṃsantena asaṅghaṭṭentena kavāṭapīṭhaṃ nīharitvā ekamantaṃ nikkhipanaṃ, pīṭhassa nīcaṃ katvā sādhukaṃ appaṭighaṃsantena asaṅghaṭṭentena kavāṭapīṭhaṃ nīharitvā ekamantaṃ nikkhipanaṃ, mañcapaṭipādakānaṃ nīharitvā ekamantaṃ nikkhipanaṃ, kheḷamallakassa nīharitvā ekamantaṃ nikkhipanaṃ, apassenaphalakassa nīharitvā ekamantaṃ nikkhipanaṃ, bhūmattharaṇassa yathāpaññattassa sallakkhetvā nīharitvā ekamantaṃ nikkhipanaṃ <pageBreak edition="M" number="2.0141" />, sace vihāre santānakaṃ hoti, ullokā paṭhamaṃ ohāraṇaṃ, ālokasandhikaṇṇabhāgānaṃ pamajjanaṃ, sace gerukaparikammakatā bhitti kaṇṇakitā hoti, coḷakaṃ temetvā pīḷetvā pamajjanaṃ, sace kāḷavaṇṇakatā bhūmi kaṇṇakitā hoti, coḷakaṃ temetvā pīḷetvā pamajjanaṃ, sace akatā hoti bhūmi, udakena paripphositvā pamajjanaṃ ‘‘mā vihāro rajena uhaññī’’ti, saṅkāraṃ vicinitvā ekamantaṃ chaḍḍanaṃ, bhūmattharaṇassa otāpetvā sodhetvā papphoṭetvā atiharitvā yathāpaññattaṃ paññāpanaṃ, mañcapaṭipādakānaṃ otāpetvā pamajjitvā atiharitvā yathāṭṭhāne ṭhapanaṃ, mañcassa otāpetvā sodhetvā papphoṭetvā nīcaṃ katvā sādhukaṃ appaṭighaṃsantena asaṅghaṭṭentena kavāṭapīṭhaṃ atiharitvā yathāpaññattaṃ paññāpanaṃ, pīṭhassa otāpetvā sodhetvā papphoṭetvā nīcaṃ katvā sādhukaṃ appaṭighaṃsantena asaṅghaṭṭentena kavāṭapīṭhaṃ atiharitvā yathāpaññattaṃ paññāpanaṃ, bhisibibbohanassa otāpetvā sodhetvā papphoṭetvā atiharitvā yathāpaññattaṃ paññāpanaṃ, nisīdanapaccattharaṇassa otāpetvā sodhetvā papphoṭetvā atiharitvā yathāpaññattaṃ paññāpanaṃ, kheḷamallakassa otāpetvā pamajjitvā atiharitvā yathāṭṭhāne ṭhapanaṃ, apassenaphalakassa otāpetvā pamajjitvā atiharitvā yathāṭṭhāne ṭhapanaṃ, pattacīvaraṃ nikkhipitabbaṃ –</paragraph>
<paragraph line="44">Pattaṃ <pageBreak edition="V" number="2.0115" />nikkhipantena ekena hatthena pattaṃ gahetvā ekena hatthena heṭṭhāmañcaṃ vā heṭṭhāpīṭhaṃ vā parāmasitvā pattassa nikkhipanaṃ, na ca anantarahitāya bhūmiyā pattassa nikkhipanaṃ, cīvaraṃ nikkhipantena ekena hatthena cīvaraṃ gahetvā ekena hatthena <pageBreak edition="M" number="2.0142" />cīvaravaṃsaṃ vā cīvararajjuṃ vā pamajjitvā pārato antaṃ orato bhogaṃ katvā cīvarassa nikkhipanaṃ, sace puratthimāya sarajā vātā vāyanti, puratthimānaṃ vātapānānaṃ thakanaṃ, tathā pacchimānaṃ, tathā uttarānaṃ, tathā dakkhiṇānaṃ vātapānānaṃ thakanaṃ, sace sītakālo hoti, divā vātapānānaṃ vivaraṇaṃ, rattiṃ thakanaṃ, sace uṇhakālo hoti, divā vātapānānaṃ thakanaṃ, rattiṃ vivaraṇaṃ, sace pariveṇaṃ uklāpaṃ hoti, pariveṇassa sammajjanaṃ, sace koṭṭhako uklāpo hoti, koṭṭhakassa sammajjanaṃ, sace upaṭṭhānasālā uklāpā hoti, tassā sammajjanaṃ, sace aggisālā uklāpā hoti, tassā sammajjanaṃ, sace vaccakuṭi uklāpā hoti, tassā sammajjanaṃ, sace pānīyaṃ na hoti, pānīyassa upaṭṭhāpanaṃ, sace paribhojanīyaṃ na hoti, paribhojanīyassa upaṭṭhāpanaṃ, sace ācamanakumbhiyā udakaṃ na hoti, ācamanakumbhiyā udakassa āsiñcanaṃ, sace upajjhāyassa anabhirati uppannā hoti, saddhivihārikena vūpakāsanaṃ vūpakāsāpanaṃ vā, dhammakathāya vā tassa karaṇaṃ, sace upajjhāyassa kukkuccaṃ uppannaṃ hoti, saddhivihārikena vinodanaṃ vinodāpanaṃ vā, dhammakathāya vā tassa karaṇaṃ, sace upajjhāyassa diṭṭhigataṃ uppannaṃ hoti, saddhivihārikena vivecanaṃ vivecāpanaṃ vā, dhammakathāya vā tassa karaṇaṃ, sace upajjhāyo garudhammaṃ ajjhāpanno hoti parivāsāraho, saddhivihārikena ussukkakaraṇaṃ ‘‘kinti nu kho saṅgho upajjhāyassa parivāsaṃ dadeyyā’’ti, sace upajjhāyo mūlāyapaṭikassanāraho hoti, saddhivihārikena ussukkakaraṇaṃ ‘‘kinti <pageBreak edition="M" number="2.0143" />nu kho saṅgho upajjhāyaṃ mūlāya paṭikasseyyā’’ti, sace upajjhāyo mānattāraho hoti, saddhivihārikena ussukkakaraṇaṃ ‘‘kinti nu kho saṅgho upajjhāyassa mānattaṃ dadeyyā’’ti, sace upajjhāyo abbhānāraho hoti, saddhivihārikena ussukkakaraṇaṃ ‘‘kinti nu kho saṅgho upajjhāyaṃ abbheyyā’’ti, sace saṅgho upajjhāyassa kammaṃ kattukāmo hoti tajjanīyaṃ vā niyassaṃ vā pabbājanīyaṃ vā paṭisāraṇīyaṃ vā ukkhepanīyaṃ vā, saddhivihārikena ussukkakaraṇaṃ ‘‘kinti nu kho saṅgho upajjhāyassa kammaṃ na kareyya, lahukāya vā pariṇāmeyyā’’ti, kataṃ vā panassa hoti saṅghena kammaṃ tajjanīyaṃ vā niyassaṃ vā pabbājanīyaṃ vā paṭisāraṇīyaṃ vā ukkhepanīyaṃ vā, saddhivihārikena ussukkakaraṇaṃ ‘‘kinti nu kho upajjhāyo sammā vatteyya, lomaṃ pāteyya, netthāraṃ vatteyya, saṅgho taṃ kammaṃ paṭippassambheyyā’’ti, sace upajjhāyassa cīvaraṃ dhovitabbaṃ hoti <pageBreak edition="V" number="2.0116" />, saddhivihārikena dhovanaṃ ussukkakaraṇaṃ vā ‘‘kinti nu kho upajjhāyassa cīvaraṃ dhoviyethā’’ti, sace upajjhāyassa cīvaraṃ kātabbaṃ hoti, saddhivihārikena karaṇaṃ ussukkakaraṇaṃ vā ‘‘kinti nu kho upajjhāyassa cīvaraṃ kariyethā’’ti, sace upajjhāyassa rajanaṃ pacitabbaṃ hoti, saddhivihārikena pacanaṃ ussukkakaraṇaṃ vā ‘‘kinti nu kho upajjhāyassa rajanaṃ paciyethā’’ti, sace upajjhāyassa cīvaraṃ rajetabbaṃ hoti, saddhivihārikena rajanaṃ ussukkakaraṇaṃ vā ‘‘kinti nu kho upajjhāyassa cīvaraṃ rajiyethā’’ti, cīvaraṃ rajantena sādhukaṃ samparivattakaṃ samparivattakaṃ rajanaṃ, na ca acchinne theve pakkamanaṃ, upajjhāyaṃ anāpucchā na ekaccassa pattadānaṃ, na ekaccassa pattapaṭiggahaṇaṃ, na ekaccassa cīvaradānaṃ, na ekaccassa cīvarapaṭiggahaṇaṃ, na ekaccassa parikkhāradānaṃ, na ekaccassa parikkhārapaṭiggahaṇaṃ, na ekaccassa kesacchedanaṃ, na ekaccena kesānaṃ chedāpanaṃ, na ekaccassa parikammakaraṇaṃ, na ekaccena parikammassa kārāpanaṃ, na ekaccassa veyyāvaccakaraṇaṃ, na ekaccena veyyāvaccassa <pageBreak edition="M" number="2.0144" />kārāpanaṃ, na ekaccassa pacchāsamaṇena gamanaṃ, na ekaccassa pacchāsamaṇassa ādānaṃ, na ekaccassa piṇḍapātassa nīharaṇaṃ, na ekaccena piṇḍapātanīharāpanaṃ, na upajjhāyaṃ anāpucchā gāmappavesanaṃ, na susānagamanaṃ, na disāpakkamanaṃ, sace upajjhāyo gilāno hoti, yāvajīvaṃ upaṭṭhānaṃ, vuṭṭhānamassa āgamananti tesu kānici vattāni savibhattikāni, kānici avibhattikāni, tesu avibhattikānaṃ vibhāge vuccamāne yathāvuttagaṇanāya atirekatarāni honti, taṃ pana vibhāgaṃ anāmasitvā piṇḍavasena gahetvā yathā ayaṃ gaṇanā dassitāti veditabbā.</paragraph>
<paragraph line="45" number="2476"><bold>Akarontassā</bold>ti ettha ‘‘vatta’’nti seso. Anādaravaseneva vattaṃ akarontassa bhikkhuno tena <bold>vattabhedena</bold>vattākaraṇena <bold>sabbattha</bold>sattatiṃsādhikasatappabhedaṭṭhāne tattakaṃyeva <bold>dukkaṭaṃ</bold>pakāsitanti yojanā.</paragraph>
<centered line="46">Upajjhāyācariyavattakathāvaṇṇanā.</centered>
<paragraph line="47" number="2477">Evaṃ upajjhāyācariyavattāni saṅkhepena dassetvā upajjhāyācariyehi saddhivihārikantevāsīnaṃ kātabbavattāni dassetumāha <bold>‘‘upajjhāyassa vattānī’’</bold>tiādi. <bold>Upajjhāyassa vattānī</bold>ti upajjhāyena saddhivihārikassa yuttapattakāle kattabbattā upajjhāyāyattavattānīti <pageBreak edition="V" number="2.0117" />attho. <bold>Tathā saddhivihārike</bold>ti yathā saddhivihārikena upajjhāyassa kātabbāni, tathā upajjhāyena saddhivihārike kātabbāni.</paragraph>
<paragraph line="48">Upajjhāyācariyavattesu gāmappavese pacchāsamaṇena hutvā nātidūranaccāsannagamanaṃ, na antarantarā kathāopātanaṃ, āpattisāmantā bhaṇamānassa nivāraṇaṃ, pattapariyāpannapaṭiggahaṇanti cattāri vattāni, na ekaccassa pattadānādianāpucchādisāpakkamanāvasānāni vīsati paṭikkhepā ceti etāni <pageBreak edition="M" number="2.0145" />catuvīsati vattāni ṭhapetvā avasesāni terasādhikasatavattāni sandhāyāha <bold>‘‘sataṃ terasa hontevā’’</bold>ti, terasādhikasatavattāni hontīti attho. Ācariyena antevāsikepi ca kātabbavattāni tathā tattakānevāti attho.</paragraph>
<centered line="49">Saddhivihārikantevāsikavattakathāvaṇṇanā.</centered>
<paragraph line="50" number="2478">Upajjhāyācariyehi saddhivihārikantevāsikānaṃ nissayapaṭippassaddhippakāraṃ dassetumāha <bold>‘‘pakkante vāpī’’</bold>tiādi. Pakkante vāpi vibbhante vāpi pakkhasaṅkante vāpi mate vāpi āṇattiyā vāpi evaṃ pañcadhā upajjhāyā saddhivihārikena gahito <bold>nissayo</bold>paṭippassambhatīti yojanā. <bold>Pakkante</bold>ti tadahu apaccāgantukāmatāya disaṃ gate. <bold>Vibbhante</bold>ti gihibhāvaṃ patte. <bold>Pakkhasaṅkantake</bold>ti titthiyāyatanaṃ gate. <bold>Mate</bold>ti kālakate. <bold>Āṇattiyā</bold>ti nissayapaṇāmanena.</paragraph>
<paragraph line="51" number="2479-80">Ācariyamhāpi antevāsikena gahitanissayassa bhedanaṃ <bold>chadhā</bold>chappakārena hotīti yojanā. Kathanti āha <bold>‘‘pakkante cā’’</bold>tiādi. Taṃ upajjhāyato nissayabhede vuttanayameva. Visesaṃ pana sayameva vakkhati <bold>‘‘āṇattiya’’</bold>ntiādinā. <bold>Āṇattiya</bold>nti ettha visesatthajotako pana-saddo luttaniddiṭṭho. <bold>Ubhinnampi dhuranikkhepanepi cā</bold>ti ācariyassa nissayapaṇāmane pana ubhinnaṃ ācariyantevāsikānaṃyeva aññamaññanirālayabhāve sati nissayabhedo hoti, na ekassāti attho. Tamevatthaṃ byatirekato daḷhīkaroti <bold>‘‘ekekassā’’</bold>tiādinā. Ekekassa vā ubhinnaṃ vā ālaye sati na bhijjatīti yojanā. Yathāha –</paragraph>
<indent line="52">‘‘Āṇattiyaṃ <pageBreak edition="M" number="2.0146" /><pageBreak edition="V" number="2.0118" />pana sacepi ācariyo muñcitukāmova hutvā nissayapaṇāmanāya paṇāmeti, antevāsiko ca ‘kiñcāpi maṃ ācariyo paṇāmeti, atha kho hadayena muduko’ti sālayova hoti, nissayo na paṭippassambhatiyeva. Sacepi ācariyo sālayo, antevāsiko nirālayo ‘na dāni imaṃ nissāya vasissāmī’ti dhuraṃ nikkhipati, evampi na paṭippassambhati. Ubhinnaṃ sālayabhāve pana na paṭippassambhatiyeva. Ubhinnaṃ dhuranikkhepena paṭippassambhatī’’ti (mahāva. aṭṭha. 83).</indent>
<paragraph line="53">Ayaṃ pana viseso ācariyāṇattiyā nissayabhedeyeva dassito, na upajjhāyāṇattiyā. <bold>Sāratthadīpaniyaṃ</bold>pana ‘‘sacepi ācariyo muñcitukāmova hutvā nissayapaṇāmanāya paṇāmetītiādi sabbaṃ upajjhāyassa āṇattiyampi veditabba’’nti vuttaṃ.</paragraph>
<paragraph line="54" number="2481">Evaṃ pañca sādhāraṇaṅgāni dassetvā asādhāraṇaṅgaṃ dassetumāha <bold>‘‘upajjhāyasamodhāna-gatassāpi ca bhijjatī’’</bold>ti. Tattha samodhānagamanaṃ sarūpato, pabhedato ca dassetumāha <bold>‘‘dassanaṃ savanañcāti, samodhānaṃ dvidhā mata’’</bold>nti. Ayamettha saṅkhepo, vitthāro pana <bold>samantapāsādikāyaṃ</bold>(mahāva. aṭṭha. 83) gahetabbo. Ganthavitthārabhīrūnaṃ anuggahāya pana idha na vitthārito.</paragraph>
<paragraph line="55" number="2482-3">Sabhāge dāyake asante addhikassa ca gilānassa ca ‘‘gilānena maṃ upaṭṭhahā’’ti <bold>yācitassa</bold>gilānupaṭṭhākassa ca nissayaṃ vinā vasituṃ doso natthīti yojanā <pageBreak edition="M" number="2.0147" />. ‘‘Gilānupaṭṭhākassā’’ti vattabbe gāthābandhavasena rassattaṃ. Iminā sabhāge nissayadāyake sante ekadivasampi parihāro na labbhatīti dīpeti. <bold>Attano vane phāsuvihārataṃ jānatā</bold>ti attano samathavipassanāpaṭilābhassa vane phāsuvihāraṃ jānantenapi. ‘‘Sabhāge dāyake asante’’ti padacchedo. Sabbametaṃ vidhānaṃ antovassato aññasmiṃ kāle veditabbaṃ. Ayamettha saṅkhepo, vitthāro pana <bold>samantapāsādikāya</bold>gahetabbo.</paragraph>
<centered line="56">Nissayapaṭippassambhanakathāvaṇṇanā.</centered>
<paragraph line="57" number="2484">Kuṭṭhamassa <pageBreak edition="V" number="2.0119" />atthīti <bold>kuṭṭhī,</bold>taṃ. <bold>‘‘Gaṇḍi’’</bold>ntiādīsupi eseva nayo. Rattasetādibhedena yena kenaci kuṭṭhena vevaṇṇiyaṃ pattasarīranti attho. Yathāha –</paragraph>
<indent line="58">‘‘Rattakuṭṭhaṃ vā hotu kāḷakuṭṭhaṃ vā, yaṃ kiñci kiṭibhadaddukacchuādippabhedampi sabbaṃ kuṭṭhamevāti vuttaṃ. Tañce nakhapiṭṭhippamāṇampi vaḍḍhanakapakkhe ṭhitaṃ hoti, na pabbājetabbo. Sace pana nivāsanapārupanehi pakatipaṭicchannaṭṭhāne nakhapiṭṭhippamāṇaṃ avaḍḍhanakapakkhe ṭhitaṃ hoti, vaṭṭati. Mukhe, pana hatthapādapiṭṭhesu vā sacepi avaḍḍhanakapakkhe ṭhitaṃ nakhapiṭṭhito khuddakapamāṇampi na vaṭṭatiyevāti kurundiyaṃ vuttaṃ. Taṃ tikicchāpetvā pabbājentenāpi pakativaṇṇe jāteyeva pabbājetabbo’’ti (mahāva. aṭṭha. 88).</indent>
<paragraph line="59">Nakhapiṭṭhippamāṇanti ettha ‘‘kaniṭṭhaṅgulinakhapiṭṭhi adhippetā’’ti tīsupi <bold>gaṇṭhipadesu</bold>vuttaṃ.</paragraph>
<paragraph line="60"><bold>Gaṇḍi</bold>nti <pageBreak edition="M" number="2.0148" />medagaṇḍādigaṇḍabhedavantaṃ. Yathāha ‘‘medagaṇḍo vā hotu añño vā, yo koci kolaṭṭhimattakopi ce vaḍḍhanakapakkhe ṭhito gaṇḍo hoti, na pabbājetabbo’’tiādi (mahāva. aṭṭha. 88). <bold>Kolaṭṭhī</bold>ti badaraṭṭhi. <bold>Kilāsi</bold>nti kilāsavantaṃ. Yathāha – ‘‘kilāsoti nabhijjanakaṃ napaggharaṇakaṃ padumapuṇḍarīkapattavaṇṇaṃ kuṭṭhaṃ, yena gunnaṃ viya sabalaṃ sarīraṃ hotī’’ti (mahāva. aṭṭha. 88). <bold>Ca</bold>-saddo sabbehi upayogavantehi paccekaṃ yojetabbo. <bold>Sosi</bold>nti khayarogavantaṃ. Yathāha – ‘‘sosoti sosabyādhi. Tasmiṃ sati na pabbājetabbo’’ti (mahāva. aṭṭha. 88). <bold>Apamārika</bold>nti apamāravantaṃ. Yathāha – ‘‘apamāroti pittummāro vā yakkhummāro vā. Tattha pubbaverikena amanussena gahito duttikiccho hoti, appamattakepi pana apamāre sati na pabbājetabbo’’ti.</paragraph>
<paragraph line="61"><bold>Rājabhaṭa</bold>nti rañño bhattavetanabhaṭaṃ vā ṭhānantaraṃ pattaṃ vā appattaṃ vā rājapurisaṃ. Yathāha – ‘‘amacco vā hotu mahāmatto vā sevako vā kiñci ṭhānantaraṃ patto vā appatto vā, yo koci rañño bhattavetanabhaṭo. Sabbo ‘rājabhaṭo’ti saṅkhyaṃ gacchatī’’ti. <bold>Cora</bold>nti manussehi appamādanaṃ gāmaghātapanthaghātādikammena pākaṭaṃ corañca. <bold>Likhitaka</bold>nti yaṃ kañci corikaṃ vā aññaṃ vā garuṃ rājāparādhaṃ katvā palātaṃ, rājā ca naṃ paṇṇe vā potthake vā ‘‘itthannāmo <pageBreak edition="V" number="2.0120" />yattha dissati, tattha gahetvā māretabbo’’ti vā ‘‘hatthapādādīnissa chinditabbānī’’ti vā ‘‘ettakaṃ nāma daṇḍaṃ harāpetabbo’’ti vā likhāpeti, evarūpaṃ likhitakaṃ.</paragraph>
<paragraph line="62"><bold>‘‘Kārabhedaka’’</bold>nti gāthābandhavasena rasso kato. <bold>Kārabhedaka</bold>nti dātabbakarassa vā katacorakammassa vā kāraṇā <pageBreak edition="M" number="2.0149" />kārāghare pakkhitto vā nigaḷabandhanādīhi baddho vā, tato so muccitvā palāyati, evarūpaṃ kārābhedakañca. Yathāha – ‘‘kārā vuccati bandhanāgāraṃ, idha pana andubandhanaṃ vā hotu saṅkhalikabandhanaṃ vā rajjubandhanaṃ vā gāmabandhanaṃ vā nigamabandhanaṃ vā nagarabandhanaṃ vā purisagutti vā janapadabandhanaṃ vā dīpabandhanaṃ vā, yo etesu yaṃ kiñci bandhanaṃ chinditvā bhinditvā muñcitvā vivaritvā vā passamānānaṃ vā apassamānānaṃ vā palāyati, so ‘kārābhedako’ti saṅkhyaṃ gacchatī’’ti (mahāva. aṭṭha. 92).</paragraph>
<paragraph line="63" number="2485"><bold>Kasāhata</bold>nti iṇaṃ gahetvā dātuṃ asamatthattā ‘‘ayameva te daṇḍo hotū’’ti kasādinā dinnappahāraṃ avūpasantavaṇaṃ. Yathāha –</paragraph>
<indent line="64">‘‘Yo vacanapesanādīni akaronto haññati, na so katadaṇḍakammo. Yo pana keṇiyā vā aññathā vā kiñci gahetvā khāditvā puna dātuṃ asakkonto ‘ayameva te daṇḍo hotū’ti kasāhi haññati, ayaṃ kasāhato katadaṇḍakammo. Yo ca kasāhi vā hato hotu addhadaṇḍakādīnaṃ vā aññatarena, yāva allavaṇo hoti, tāva na pabbājetabbo’’ti (mahāva. aṭṭha. 94).</indent>
<paragraph line="65"><bold>Lakkhaṇāhata</bold>nti ekaṃsaṃ katvā pārutena uttarāsaṅgena appaṭicchādanīyaṭṭhāne tattena lohena āhataṃ asacchavibhūtalakkhaṇena samannāgataṃ. Yathāha –</paragraph>
<indent line="66">‘‘Yassa pana nalāṭe vā urādīsu vā tattena lohena lakkhaṇaṃ āhataṃ hoti, so sace bhujisso, yāva allavaṇo hoti, tāva na pabbājetabbo. Sacepissa vaṇā ruḷhā honti chaviyā <pageBreak edition="M" number="2.0150" />samaparicchedā, lakkhaṇaṃ pana paññāyati, timaṇḍalaṃ nivatthassa uttarāsaṅge <pageBreak edition="V" number="2.0121" />kate paṭicchannokāse ce hoti, pabbājetuṃ vaṭṭati. Appaṭicchannokāse ce, na vaṭṭatī’’ti (mahāva. aṭṭha. 95).</indent>
<paragraph line="67"><bold>Iṇāyikañcā</bold>ti mātāpitupitāmahādīhi vā attanā vā gahitaiṇaṃ. Yathāha –</paragraph>
<indent line="68">‘‘Iṇāyiko nāma yassa pitipitāmahehi vā iṇaṃ gahitaṃ hoti, sayaṃ vā iṇaṃ gahitaṃ hoti, yaṃ vā āṭhapetvā mātāpitūhi kiñci gahitaṃ hoti, so taṃ iṇaṃ paresaṃ dhāretīti iṇāyiko. Yaṃ pana aññe ñātakā āṭhapetvā kiñci gaṇhanti, so na iṇāyiko. Na hi te taṃ āṭhapetuṃ issarā. Tasmā taṃ pabbājetuṃ vaṭṭatī’’ti (mahāva. aṭṭha. 96).</indent>
<paragraph line="69"><bold>Dāsa</bold>nti antojāto, dhanakkīto, karamarānīto, sayaṃ vā dāsabyaṃ upagatoti catunnaṃ dāsānaṃ aññataraṃ. Dāsavinicchayo panettha <bold>samantapāsādikāya</bold>(mahāva. aṭṭha. 97) vitthārato gahetabbo. <bold>Pabbājentassa dukkaṭa</bold>nti ‘‘kuṭṭhi’’ntiādīhi upayogavantapadehi paccekaṃ yojetabbaṃ.</paragraph>
<paragraph line="70" number="2486"><bold>Hatthacchinna</bold>nti hatthatale vā maṇibandhe vā kappare vā yattha katthaci chinnahatthaṃ. <bold>Aṭṭhacchinna</bold>nti yathā nakhaṃ na paññāyati, evaṃ catūsu aṅguṭṭhakesu aññataraṃ vā sabbe vā yassa chinnā honti, evarūpaṃ. <bold>Pādacchinna</bold>nti yassa aggapādesu vā gopphakesu vā jaṅghāya vā yattha katthaci eko vā dve vā pādā chinnā honti. Hatthapādachinnassāpi <bold>pāḷiyaṃ</bold>(mahāva. 119) āgatattā sopi idha vattabbo, yathāvuttanayeneva tassa dukkaṭavatthutā paññāyatīti na vuttoti daṭṭhabbaṃ.</paragraph>
<paragraph line="71"><bold>Kaṇṇanāsaṅgulicchinna</bold>nti <pageBreak edition="M" number="2.0151" />ettha ‘‘kaṇṇacchinnaṃ nāsacchinnaṃ kaṇṇanāsacchinnaṃ aṅgulicchinna’’nti yojanā. <bold>Kaṇṇacchinna</bold>nti yassa kaṇṇamūle vā kaṇṇasakkhalikāya vā eko vā dve vā kaṇṇā chinnā honti. Yassa pana kaṇṇāvaṭṭe chinnā honti, sakkā ca honti saṅghāṭetuṃ, so kaṇṇaṃ saṅghāṭetvā pabbājetabbo. <bold>Nāsacchinna</bold>nti yassa ajapadake vā agge vā ekapuṭe vā yattha katthaci nāsā chinnā hoti. Yassa pana nāsikā sakkā hoti sandhetuṃ, so <pageBreak edition="V" number="2.0122" />taṃ phāsukaṃ katvā pabbājetabbo. <bold>Kaṇṇanāsacchinna</bold>nti tadubhayacchinnaṃ. <bold>Aṅgulicchinna</bold>nti yassa nakhasesaṃ adassetvā ekā vā bahū vā aṅguliyo chinnā honti. Yassa pana suttatantumattampi nakhasesaṃ paññāyati, taṃ pabbājetuṃ vaṭṭati. <bold>Kaṇḍaracchinnameva cā</bold>ti yassa kaṇḍaranāmakā mahānhārū purato vā pacchato vā chinnā honti, yesu ekassāpi chinnattā aggapādena vā caṅkamati, mūlena vā caṅkamati, na vā pādaṃ patiṭṭhāpetuṃ sakkoti.</paragraph>
<paragraph line="72" number="2487"><bold>Kāṇa</bold>nti pasannandho vā hotu pupphādīhi vā upahatapasādo, yo dvīhi vā ekena vā akkhinā na passati, taṃ kāṇaṃ. <bold>Kuṇi</bold>nti hatthakuṇī vā pādakuṇī vā aṅgulikuṇī vā, yassa etesu hatthādīsu yaṃ kiñci vaṅkaṃ paññāyati, so kuṇī. <bold>Khujjañcā</bold>ti yo urassa vā piṭṭhiyā vā passassa vā nikkhantattā khujjasarīro, taṃ khujjaṃ. Yassa pana kiñci kiñci aṅgapaccaṅgaṃ īsakaṃ vaṅkaṃ, taṃ pabbājetuṃ vaṭṭati. Mahāpuriso eva hi brahmujugatto, avaseso satto akhujjo nāma natthi.</paragraph>
<paragraph line="73"><bold>Vāmana</bold>nti yo jaṅghavāmano vā kaṭivāmano vā ubhayavāmano vā, taṃ. Tattha jaṅghavāmanassa kaṭito paṭṭhāya heṭṭhimakāyo <pageBreak edition="M" number="2.0152" />rasso hoti, uparimakāyo paripuṇṇo. Kaṭivāmanassa kaṭito paṭṭhāya uparimakāyo rasso hoti, heṭṭhimakāyo paripuṇṇo hoti. Ubhayavāmanassa ubhopi kāyā rassā honti. Yesaṃ kāyarassattā bhūtānaṃ viya parivaṭumo mahākucchighaṭasadiso attabhāvo hoti. Taṃ tividhampi pabbājetuṃ na vaṭṭati.</paragraph>
<paragraph line="74"><bold>Phaṇahatthaka</bold>nti yassa vaggulipakkhakā viya aṅguliyo sambaddhā honti, taṃ. Etaṃ pabbājetukāmena aṅgulantarikāyo phāletvā sabbaṃ antaracammaṃ apanetvā phāsukaṃ katvā pabbājetabbo. Yassāpi cha aṅguliyo honti, taṃ pabbājetukāmena adhikaṃ aṅguliṃ chinditvā phāsukaṃ katvā pabbājetabbo.</paragraph>
<paragraph line="75"><bold>Khañja</bold>nti yo natajāṇuko vā bhinnajaṅgho vā majjhe saṃkuṭitapādattā kuṇḍapādako vā piṭṭhipādamajjhena caṅkamanto agge saṃkuṭitapādattā kuṇḍapādako vā piṭṭhipādaggena caṅkamanto aggapādeneva caṅkamanakhañjo vā paṇhikāya caṅkamanakhañjo vā pādassa bāhirantena caṅkamanakhañjo vā pādassa abbhantarantena caṅkamanakhañjo vā gopphakānaṃ upari bhaggattā sakalena <pageBreak edition="V" number="2.0123" />piṭṭhipādena caṅkamanakhañjo vā, taṃ pabbājetuṃ na vaṭṭati. Ettha <bold>natajāṇuko</bold>ti antopaviṭṭhaānatapādo. <bold>Pakkhahata</bold>nti yassa eko hattho vā pādo vā aḍḍhasarīraṃ vā sukhaṃ na vahati.</paragraph>
<paragraph line="76"><bold>Sīpadi</bold>nti bhārapādaṃ. Yassa pādo thūlo hoti sañjātapīḷako kharo, so na pabbājetabbo. Yassa pana na tāva kharabhāvaṃ gaṇhāti, sakkā hoti upanāhaṃ bandhitvā udakaāvāṭe pavesetvā udakavālikāya pūretvā <pageBreak edition="M" number="2.0153" />yathā sirā paññāyanti, jaṅghā ca telanāḷikā viya honti, evaṃ milāpetuṃ sakkā, tassa pādaṃ īdisaṃ katvā taṃ pabbājetuṃ vaṭṭati. Sace puna vaḍḍhati, upasampādentenāpi tathā katvāva upasampādetabbo. <bold>Pāparogina</bold>nti yo arisabhagandarapittasemhakāsasosādīsu yena kenaci rogena niccāturo atekiccharogo jeguccho amanāpo, taṃ.</paragraph>
<paragraph line="77" number="2488"><bold>Jarāya dubbala</bold>nti yo jiṇṇabhāvena dubbalo attano cīvararajanādikammampi kātuṃ asamattho, taṃ. Yo pana mahallakopi balavā hoti attānaṃ paṭijaggituṃ sakkoti, so pabbājetabbo. <bold>Andha</bold>nti jaccandhaṃ. <bold>Padhirañcevā</bold>ti yo sabbena sabbaṃ na suṇāti, taṃ. Yo pana mahāsaddaṃ suṇāti, taṃ pabbājetuṃ vaṭṭati. <bold>Mammana</bold>nti yassa vacībhedo vattati, saraṇagamanaṃ paripuṇṇaṃ bhāsituṃ na sakkoti, tādisaṃ mammanampi pabbājetuṃ na vaṭṭati. Yo pana saraṇagamanamattaṃ paripuṇṇaṃ bhāsituṃ sakkoti, taṃ pabbājetuṃ vaṭṭati. Atha vā <bold>mammana</bold>nti khalitavacanaṃ, yo ekameva akkharaṃ catupañcakkhattuṃ vadati, tassetamadhivacanaṃ. <bold>Pīṭhasappi</bold>nti chinniriyāpathaṃ. <bold>Mūga</bold>nti yassa vacībhedo nappavattati.</paragraph>
<paragraph line="78" number="2489">Attano virūpabhāvena parisaṃ dūsentena parisadūsake (mahāva. aṭṭha. 119) dassetumāha <bold>‘‘atidīgho’’</bold>tiādi. <bold>Atidīgho</bold>ti aññesaṃ sīsappamāṇanābhippadeso. <bold>Atirasso</bold>ti vuttappakāro ubhayavāmano viya atirasso. <bold>Atikāḷo vā</bold>ti jhāpitakhette khāṇuko viya atikāḷavaṇṇo. Maṭṭhatambalohanidassano accodātopi vāti sambandho, dadhitakkādīhi majjitamaṭṭhatambalohavaṇṇo atīva odātasarīroti attho.</paragraph>
<paragraph line="79" number="2490"><bold>Atithūlo</bold><pageBreak edition="M" number="2.0154" /><bold>vā</bold>ti bhāriyamaṃso mahodaro mahābhūtasadiso. <bold>Atikiso</bold>ti mandamaṃsalohito <pageBreak edition="V" number="2.0124" />aṭṭhisirācammasarīro viya. Atimahāsīso vāti yojanā. <bold>Atimahāsīso vā</bold>ti pacchiṃ sīse katvā ṭhito viya. ‘‘Atikhuddakasīsena asahitenā’’ti padacchedo. <bold>Asahitenā</bold>ti sarīrassa ananurūpena. <bold>‘‘Atikhuddakasīsenā’’</bold>ti etassa visesanaṃ. Asahitena atikhuddakasīsena samannāgatoti yojanā. Yathāha – ‘‘atikhuddakasīso vā sarīrassa ananurūpena atikhuddakena sīsena samannāgato’’ti.</paragraph>
<paragraph line="80" number="2491"><bold>Kuṭakuṭakasīso</bold>ti tālaphalapiṇḍisadisena sīsena samannāgato. <bold>Sikharasīsako</bold>ti uddhaṃ anupubbatanukena sīsena samannāgato, matthakato saṃkuṭiko mūlato vitthato hutvā ṭhitapabbatasikharasadisasīsoti attho. <bold>Veḷunāḷisamānenā</bold>ti mahāveḷupabbasadisena. <bold>Sīsenā</bold>ti dīghasīsena. Yathāha – ‘‘nāḷisīso vā mahāveḷupabbasadisena sīsena samannāgato’’ti (mahāva. aṭṭha. 119).</paragraph>
<paragraph line="81" number="2492"><bold>Kappasīsopī</bold>ti majjhe dissamānaāvāṭena hatthikumbhasadisena dvidhābhūtasīsena samannāgato. <bold>Pabbhārasīso vā</bold>ti catūsu passesu yena kenaci passena oṇatena sīsena samannāgato. <bold>Vaṇasīsako</bold>ti vaṇehi samannāgatasīso. <bold>Kaṇṇikakeso vā</bold>ti pāṇakehi khāyitakedāre sassasadisehi tahiṃ tahiṃ uṭṭhitehi kesehi samannāgato. <bold>Thūlakesopi vā</bold>ti tālahīrasadisehi kesehi samannāgato.</paragraph>
<paragraph line="82" number="2493"><bold>Pūtisīso</bold>ti <pageBreak edition="M" number="2.0155" />duggandhasīso. <bold>Nillomasīso vā</bold>ti lomarahitasīso. <bold>Jātipaṇḍarakesako</bold>ti jātiphalitehi paṇḍarakeso vā. <bold>Jātiyā tambakeso vā</bold>ti ādittehi viya tambavaṇṇehi kesehi samannāgato. <bold>Āvaṭṭasīsako</bold>ti gunnaṃ sarīre āvaṭṭasadisehi uddhaggehi kesāvaṭṭehi samannāgato.</paragraph>
<paragraph line="83" number="2494"><bold>Sīsalomekabaddhehi bhamukehi yutopī</bold>ti sīsalomehi saddhiṃ ekābaddhalomehi bhamukehi samannāgato. <bold>Sambaddhabhamuko vā</bold>ti ekābaddhaubhayabhamuko, majjhe sañjātalomehi bhamukehi samannāgatoti attho. <bold>Nillomabhamukopi vā</bold>ti bhamulomarahito. <bold>Nillomabhamukopi vā</bold>ti <bold>pi</bold>-saddena avuttasamuccayatthena makkaṭabhamuko saṅgahito.</paragraph>
<paragraph line="84" number="2495"><bold>Mahantakhuddanetto</bold><pageBreak edition="V" number="2.0125" /><bold>vā</bold>ti ettha <bold>netta</bold>-saddo mahantakhudda-saddehi paccekaṃ yojetabbo, mahantanetto vā khuddakanetto vāti attho. <bold>Mahantanetto vā</bold>ti atimahantehi nettehi samannāgato. <bold>Khuddakanetto vā</bold>ti mahiṃsacamme vāsikoṇena paharitvā katachiddasadisehi atikhuddakakkhīhi samannāgato. <bold>Visamalocano</bold>ti ekena mahantena, ekena khuddakena akkhinā samannāgato. <bold>Kekaro vāpī</bold>ti tiriyaṃ passanto. Ettha <bold>api</bold>-saddena nikkhantakkhiṃ sampiṇḍeti, yassa kakkaṭakasseva akkhitārakā nikkhantā honti. <bold>Gambhīranetto</bold>ti yassa gambhīre udapāne udakatārakā viya akkhitārakā paññāyanti. Ettha ca <bold>udakatārakā</bold>nāma udakapubbuḷaṃ. <bold>Akkhitārakā</bold>ti akkhigeṇḍakā. <bold>Visamacakkalo</bold>ti ekena uddhaṃ, ekena adhoti evaṃ visamajātehi akkhicakkehi samannāgato.</paragraph>
<paragraph line="85" number="2496"><bold>Jatukaṇṇo</bold><pageBreak edition="M" number="2.0156" /><bold>vā</bold>ti atikhuddikāhi kaṇṇasakkhalīhi samannāgato. <bold>Mūsikakaṇṇo vā</bold>ti mūsikānaṃ kaṇṇasadisehi kaṇṇehi samannāgato. <bold>Hatthikaṇṇopi vā</bold>ti ananurūpāhi mahantāhi hatthikaṇṇasadisāhi kaṇṇasakkhalīhi samannāgato. <bold>Chiddamattakakaṇṇo vā</bold>ti yassa vinā kaṇṇasakkhalīhi kaṇṇacchiddameva hoti. <bold>Aviddhakaṇṇako</bold>ti kaṇṇabandhatthāya aviddhena kaṇṇena samannāgato.</paragraph>
<paragraph line="86" number="2497"><bold>Ṭaṅkitakaṇṇo vā</bold>ti gobhattanāḷikāya aggasadisehi kaṇṇehi samannāgato, gohanukoṭisaṇṭhānehi kaṇṇehi samannāgatoti attho. <bold>Pūtikaṇṇopi vā</bold>ti sadā paggharitapubbena kaṇṇena samannāgato. <bold>Pūtikaṇṇopī</bold>ti <bold>api</bold>-saddena kaṇṇabhagandariko gahito. <bold>Kaṇṇabhagandariko</bold>ti niccapūtinā kaṇṇena samannāgato. Aviddhakaṇṇo parisadūsako vutto, kathaṃ yonakajātīnaṃ pabbajjāti āha <bold>‘‘yonakādippabhedopi, nāyaṃ parisadūsako’’</bold>ti, kaṇṇāvedhanaṃ yonakānaṃ sabhāvo, ayaṃ yonakādippabhedo parisadūsako na hotīti vuttaṃ hoti.</paragraph>
<paragraph line="87" number="2498"><bold>Atipiṅgalanetto</bold>ti <pageBreak edition="V" number="2.0126" />atisayena piṅgalehi nettehi samannāgato. Madhupiṅgalaṃ pana pabbājetuṃ vaṭṭati. <bold>Nippakhumakkhi vā</bold>ti akkhidalaromehi virahitaakkhiko. <bold>Pakhuma</bold>-saddo hi loke akkhidalaromesu niruḷho. <bold>Assupaggharanetto vā</bold>ti paggharaṇassūhi nettehi samannāgato. <bold>Pakkapupphitalocano</bold>ti pakkalocano pupphitalocanoti yojanā. Paripakkanetto sañjātapupphanettoti attho.</paragraph>
<paragraph line="88" number="2499"><bold>Mahānāso</bold>ti sarīrassa ananurūpāya mahatiyā nāsāya samannāgato. <bold>Atikhuddakanāsiko</bold>ti tathā <pageBreak edition="M" number="2.0157" />atikhuddikāya nāsāya samannāgato. <bold>Cipiṭanāso vā</bold>ti cipiṭāya anto paviṭṭhāya viya allināsāya samannāgato. <bold>Cipiṭanāso vā</bold>ti avuttavikappatthena <bold>vā</bold>-saddena dīghanāsiko saṅgayhati. So ca sukatuṇḍasadisāya jivhāya lehituṃ sakkuṇeyyāya nāsikāya samannāgato. <bold>Kuṭilanāsiko</bold>ti mukhamajjhe appatiṭṭhahitvā ekapasse ṭhitanāsiko.</paragraph>
<paragraph line="89" number="2500"><bold>Niccavissavanāso vā</bold>ti niccapaggharitasiṅghāṇikanāso vā. <bold>Mahāmukho</bold>ti yassa paṭaṅgamaṇḍukasseva mukhanimittaṃyeva mahantaṃ hoti, mukhaṃ pana lābusadisaṃ atikhuddakaṃ. <bold>Paṭaṅgamaṇḍuko</bold>nāma mahāmukhamaṇḍuko. <bold>Vaṅkabhinnamukho vāpī</bold>ti ettha ‘‘vaṅkamukho vā bhinnamukho vāpī’’ti yojanā. <bold>Vaṅkamukho</bold>ti bhamukassa, nalātassa vā ekapasse ninnatāya vaṅkamukho. <bold>Bhinnamukho vā</bold>ti makkaṭasseva bhinnamukho. <bold>Mahāoṭṭhopi vā</bold>ti ukkhalimukhavaṭṭisadisehi oṭṭhehi samannāgato.</paragraph>
<paragraph line="90" number="2501"><bold>Tanukaoṭṭho vā</bold>ti bhericammasadisehi dante pidahituṃ asamatthehi oṭṭhehi samannāgato. <bold>Bhericammasadisehī</bold>ti bherimukhacammasadisehi. <bold>Tanukaoṭṭho vā</bold>ti ettha <bold>vā</bold>-saddena mahādharoṭṭho vā tanukauttaroṭṭho vā tanukaadharoṭṭho vāti tayo vikappā saṅgahitā. <bold>Vipuluttaraoṭṭhako</bold>ti mahāuttaroṭṭho. <bold>Oṭṭhachinno</bold>ti yassa eko vā dve vā oṭṭhā chinnā honti. <bold>Uppakkamukho</bold>ti pakkamukho. <bold>Eḷamukhopi vā</bold>ti niccapaggharaṇamukho.</paragraph>
<paragraph line="91" number="2502-3"><bold>Saṅkhatuṇḍopī</bold>ti bahi setehi anto atirattehi oṭṭhehi samannāgato. <bold>Duggandhamukho</bold>ti duggandhakuṇapamukho. <bold>Mahādantopī</bold>ti aṭṭhakadantasadisehi samannāgato <pageBreak edition="M" number="2.0158" />. <bold>Accanta</bold>nti atisayena. <bold>‘‘Heṭṭhā uparito vāpi, bahi nikkhantadantako’’</bold>ti idaṃ ‘‘asuradantako’’ti etassa atthapadaṃ. <bold>Asuro</bold>ti dānavo. ‘‘Sippidanto vā oṭṭhadanto vā’’ti <bold>gaṇṭhipade</bold>likhito. Yassa pana sakkā honti oṭṭhehi pidahituṃ, kathentasseva paññāyati, no akathentassa, taṃ pabbājetuṃ vaṭṭati. <bold>Adanto</bold>ti dantarahito. <bold>Pūtidanto</bold>ti pūtibhūtehi dantehi samannāgato.</paragraph>
<paragraph line="92" number="2504">‘‘Atikhuddakadantako’’ti imassa <bold>‘‘yassā’’</bold>tiādi apavādo. Yassa dantantare <bold>kāḷakadantasannibho</bold><pageBreak edition="V" number="2.0127" />kalandakadantasadiso danto sukhumova ṭhito ce, taṃ tu pabbājetuṃ vaṭṭatīti yojanā. <bold>Pabbājetumpī</bold>ti ettha <bold>pi</bold>-saddo tu-saddattho.</paragraph>
<paragraph line="93" number="2505">Yo posoti sambandho. <bold>Mahāhanuko</bold>ti gohanusadisena hanunā samannāgato. <bold>‘‘Rassena hanunā yuto’’</bold>ti idaṃ ‘‘cipiṭahanuko vā’’ti imassa atthapadaṃ. Yathāha – ‘‘cipiṭahanuko vā antopaviṭṭhena viya atirassena hanukena samannāgato’’ti (mahāva. aṭṭha. 119). <bold>Cipiṭahanuko vāpī</bold>ti ettha <bold>pi</bold>-saddena ‘‘bhinnahanuko vā vaṅkahanuko vā’’ti vikappadvayaṃ saṅgaṇhāti.</paragraph>
<paragraph line="94" number="2506"><bold>Nimmassudāṭhiko vāpī</bold>ti bhikkhunisadisamukho. <bold>Atidīghagalopi vā</bold>ti bakagalasadisena galena samannāgato. <bold>Atirassagalopi vā</bold>ti antopaviṭṭhena viya galena samannāgato. Bhinnagalo vā gaṇḍagalopi vāti yojanā, bhinnagalaṭṭhiko vā gaṇḍena samannāgatagalopi vāti attho.</paragraph>
<paragraph line="95" number="2507"><bold>Bhaṭṭhaṃsakūṭo</bold><pageBreak edition="M" number="2.0159" /><bold>vā</bold>ti mātugāmassa viya bhaṭṭhena aṃsakūṭena samannāgato. Bhinnapiṭṭhi vā bhinnauropi vāti yojanā, sudīghahattho vā surassahattho vāti yojanā, atidīghahattho vā atirassahattho vāti attho. <bold>Vā</bold>-saddena ahatthaekahatthānaṃ gahaṇaṃ. Kacchusamāyuto vā kaṇḍusamāyuto vāti yojanā. <bold>Vā</bold>-saddena ‘‘daddugatto vā godhāgatto vā’’ti ime dve saṅgaṇhāti. Tattha <bold>godhāgatto vā</bold>ti yassa godhāya viya gattato cuṇṇāni patanti.</paragraph>
<paragraph line="96" number="2508"><bold>Mahānisadamaṃso</bold>ti imassa atthapadaṃ ‘‘uddhanaggupamāyuto’’ti. Yathāha – ‘‘mahāānisado vā uddhanakūṭasadisehi ānisadamaṃsehi accuggatehi samannāgato’’ti (mahāva. aṭṭha. 119). <bold>Mahānisadamaṃso vā</bold>ti ettha <bold>vā</bold>-saddena bhaṭṭhakaṭiko saṅgahito. <bold>Vātaṇḍiko</bold>ti aṇḍakosesu vuddhirogena samannāgato. <bold>Mahāūrū</bold>ti sarīrassa ananurūpehi mahantehi sattīhi samannāgato. <bold>Saṅghaṭṭanakajāṇuko</bold>ti aññamaññaṃ saṅghaṭṭehi jāṇūhi samannāgato.</paragraph>
<paragraph line="97" number="2509"><bold>Bhinnajāṇū</bold>ti yassa eko vā dve vā jāṇū bhinnā honti. <bold>Mahājāṇū</bold>ti mahantena <pageBreak edition="V" number="2.0128" />jāṇunā samannāgato. <bold>Dīghajaṅgho</bold>ti yaṭṭhisadisajaṅgho. <bold>Vikaṭo vā</bold>ti tiriyaṃ gamanapādehi samannāgato, yassa caṅkamato jāṇukā bahi niggacchanti. <bold>Paṇho vā</bold>ti pacchato parivattapādehi samannāgato, yassa caṅkamato jāṇukā anto pavisanti. ‘‘Panto’’ti ca ‘‘saṇho’’ti ca etasseva vevacanāni. <bold>Ubbaddhapiṇḍiko</bold>ti heṭṭhā oruḷhāhi vā upari āruḷhāhi vā mahatīhi jaṅghapiṇḍikāhi samannāgato.</paragraph>
<paragraph line="98" number="2510"><bold>Yaṭṭhijaṅgho</bold>ti <pageBreak edition="M" number="2.0160" />yaṭṭhisadisāya jaṅghāya samannāgato. <bold>Mahājaṅgho</bold>ti sarīrassa ananurūpāya mahatiyā jaṅghāya samannāgato. <bold>Mahāpādopi vā</bold>ti sarīrassa ananurūpehi mahantehi pādehi samannāgato. <bold>Api</bold>-saddena thūlajaṅghapiṇḍiko saṅgahito, bhattapuṭasadisāya thūlāya jaṅghapiṇḍiyā samannāgatoti attho. <bold>Piṭṭhikapādo vā</bold>ti pādavemajjhato uṭṭhitajaṅgho. <bold>Mahāpaṇhipi vā</bold>ti ananurūpehi atimahantehi paṇhīhi samannāgato.</paragraph>
<paragraph line="99" number="2511"><bold>Vaṅkapādo</bold>ti anto vā bahi vā parivattapādavasena duvidho vaṅkapādo. <bold>Gaṇṭhikaṅguliko</bold>ti siṅgiveraphaṇasadisāhi aṅgulīhi samannāgato. <bold>‘‘Andhanakho vāpī’’</bold>ti etassa atthapadaṃ ‘‘kāḷapūtinakhopi cā’’ti. Yathāha – ‘‘andhanakho vā kāḷavaṇṇehi pūtinakhehi samannāgato’’ti (mahāva. aṭṭha. 119).</paragraph>
<paragraph line="100" number="2512"><bold>Icceva</bold>nti yathāvuttavacanīyanidassanatthoyaṃ nipātasamudāyo. Aṅgavekallatāya bahuvidhattā anavasesaṃ vekallappakāraṃ saṅgaṇhitumāha <bold>‘‘iccevamādika’’</bold>nti.</paragraph>
<centered line="101">Parisadūsakakathāvaṇṇanā.</centered>
<paragraph line="102" number="2514"><bold>Pattacīvara</bold>nti ettha ‘‘sāmaṇerassā’’ti adhikārato labbhati. <bold>Anto nikkhipato</bold>ti ovarakādīnaṃ anto nikkhipantassa. <bold>Sabbapayogesū</bold>ti pattacīvarassa āmasanādisabbapayogesu.</paragraph>
<paragraph line="103" number="2515-6"><bold>Daṇḍakammaṃ katvā</bold>ti daṇḍakammaṃ yojetvā. Daṇḍenti vinenti etenāti <bold>daṇḍo,</bold>soyeva kattabbattā kammanti <pageBreak edition="M" number="2.0161" />daṇḍakammaṃ, āvaraṇādi. <bold>Anācārassa</bold>dubbacasāmaṇerassa kevalaṃ <pageBreak edition="V" number="2.0129" />hitakāmena bhikkhunā <bold>daṇḍakammaṃ katvā</bold>daṇḍakammaṃ yojetvā yāguṃ vā bhattaṃ vā <bold>vā</bold>-saddena pattaṃ vā cīvaraṃ vā dassetvā ‘‘daṇḍakamme āhaṭe tvaṃ idaṃ lacchasi’’ iti bhāsituṃ vaṭṭatīti yojanā. <bold>Kirā</bold>ti padapūraṇatthe nipāto.</paragraph>
<paragraph line="104" number="2517">Dhammasaṅgāhakattherehi ṭhapitadaṇḍakammaṃ dassetumāha <bold>‘‘aparādhānurūpenā’’</bold>tiādi. <bold>Taṃ</bold>aparādhānurūpadaṇḍakammaṃ nāma vālikāsalilādīnaṃ āharāpanamevāti yojetabbaṃ. <bold>Ādi</bold>-saddena dāruādīnaṃ āharāpanaṃ gaṇhāti. Tañca kho ‘‘oramissatī’’ti anukampāya, na ‘‘nassissati vibbhamissatī’’tiādinayappavattena pāpajjhāsayena.</paragraph>
<paragraph line="105" number="2518-9">Akattabbaṃ daṇḍakammaṃ dassetumāha <bold>‘‘sīse vā’’</bold>tiādi. <bold>Sīse vā</bold>ti ettha ‘‘sāmaṇerassā’’ti adhikārato labbhati. <bold>Pāsāṇādīnī</bold>ti ettha <bold>ādi</bold>-saddena iṭṭhakādīnaṃ gahaṇaṃ. Sāmaṇeraṃ uṇhe pāsāṇe nipajjāpetuṃ vā uṇhāya bhūmiyā nipajjāpetuṃ vā udakaṃ pavesetuṃ vā bhikkhuno na vaṭṭatīti yojanā.</paragraph>
<paragraph line="106">Bhagavatā anuññātadaṇḍakammaṃ dassetumāha <bold>‘‘idhā’’</bold>tiādi. <bold>Idhā</bold>ti imasmiṃ daṇḍakammādhikāre. <bold>Āvaraṇamatta</bold>nti ‘‘mā idha pāvisī’’ti nivāraṇamattaṃ. <bold>Pakāsita</bold>nti ‘‘anujānāmi, bhikkhave, yattha vā vasati, yattha vā paṭikkamati, tattha āvaraṇaṃ kātu’’nti (mahāva. 107) bhāsitaṃ.</paragraph>
<paragraph line="107">‘‘Yattha vā vasati, yattha vā paṭikkamatīti yattha vasati vā pavisati vā, ubhayenāpi attano pariveṇañca vassaggena pattasenāsanañca vutta’’nti (mahāva. aṭṭha. 107) <bold>aṭṭhakathāya</bold>vuttattā yāva yojitaṃ <pageBreak edition="M" number="2.0162" />daṇḍakammaṃ karonti, tāva attano puggalikapariveṇaṃ vā vassaggena pattasenāsanaṃ vā pavisituṃ adatvā nivāraṇaṃ <bold>āvaraṇaṃ</bold>nāma. <bold>Aṭṭhakathāyaṃ</bold>‘‘attano’’ti vacanaṃ ye āvaraṇaṃ karonti, te ācariyupajjhāye sandhāya vuttanti viññāyati. Keci panettha ‘‘attano’’ti idaṃ yassa āvaraṇaṃ karonti, taṃ sandhāya vuttanti gahetvā tattha vinicchayaṃ vadanti. Keci ubhayathāpi atthaṃ gahetvā ubhayatthāpi āvaraṇaṃ kātabbanti vadanti. Vīmaṃsitvā yamettha yuttataraṃ, taṃ gahetabbaṃ.</paragraph>
<centered line="108">Nivāraṇakathāvaṇṇanā.</centered>
<paragraph line="109" number="2520">Pakkho <pageBreak edition="V" number="2.0130" />ca opakkamiko ca āsitto cāti viggaho. Ettha ca ‘‘anuposathe uposathaṃ karotī’’tiādīsu yathā uposathadine kattabbakammaṃ ‘‘uposatho’’ti vuccati, tathā māsassa pakkhe paṇḍakabhāvamāpajjanto <bold>‘‘pakkho’’</bold>ti vutto. Atha vā pakkhapaṇḍako <bold>pakkho</bold>uttarapadalopena yathā ‘‘bhīmaseno bhīmo’’ti. Idañca pāpānubhāvena kaṇhapakkheyeva paṇḍakabhāvamāpajjantassa adhivacanaṃ. Yathāha ‘‘akusalavipākānubhāvena kāḷapakkhe kāḷapakkhe paṇḍako hoti, juṇhapakkhe panassa pariḷāho vūpasammati, ayaṃ pakkhapaṇḍako’’ti (mahāva. aṭṭha. 109).</paragraph>
<paragraph line="110">Yassa upakkamena bījāni apanītāni, ayaṃ <bold>opakkamikapaṇḍako</bold>. Yassa paresaṃ aṅgajātaṃ mukhena gahetvā asucinā āsittassa pariḷāho vūpasammati, ayaṃ <bold>āsittapaṇḍako. Usūyako</bold>ti yassa paresaṃ ajjhācāraṃ passato usūyāya uppannāya pariḷāho vūpasammati, ayaṃ usūyapaṇḍako. Yo paṭisandhiyaṃyeva abhāvako uppanno, ayaṃ <bold>napuṃsakapaṇḍako</bold>.</paragraph>
<paragraph line="111" number="2521"><bold>Tesū</bold>ti <pageBreak edition="M" number="2.0163" />tesu pañcasu paṇḍakesu. ‘‘Pakkhapaṇḍakassa yasmiṃpakkhe paṇḍako hoti, tasmiṃyevassa pakkhe pabbajjā vāritā’’ti (mahāva. aṭṭha. 109) kurundiyaṃ vuttattā <bold>‘‘tiṇṇaṃ nivāritā’’</bold>ti idaṃ tassa paṇḍakassa paṇḍakapakkhaṃ sandhāya vuttanti gahetabbaṃ.</paragraph>
<paragraph line="112" number="2522"><bold>‘‘Nāsetabbo’’</bold>ti idaṃ liṅganāsanaṃ sandhāya vuttaṃ. Yathāha ‘‘sopi liṅganāsaneneva nāsetabbo’’ti (mahāva. aṭṭha. 109). Esa nayo uparipi īdisesu ṭhānesu.</paragraph>
<centered line="113">Paṇḍakakathāvaṇṇanā.</centered>
<paragraph line="114" number="2523">Thenetīti <bold>theno,</bold>liṅgassa pabbajitavesassa theno <bold>liṅgatheno</bold>. Saṃvāsassa bhikkhuvassagaṇanādikassa theno <bold>saṃvāsatheno</bold>. <bold>Tadubhayassa cā</bold>ti tassa liṅgassa, saṃvāsassa ca ubhayassa thenoti sambandho. Esa tividhopi theyyasaṃvāsako nāma pavuccatīti yojanā.</paragraph>
<paragraph line="115" number="2524-6"><bold>Tattha</bold>tesu tīsu theyyasaṃvāsakesu yo sayameva pabbajitvā bhikkhuvassāni na gaṇhati, yathāvuḍḍhaṃ vandanampi neva gaṇhati, <bold>api</bold>-saddena āsanena neva paṭibāhati uposathapavāraṇādīsu <pageBreak edition="V" number="2.0131" />neva sandissatīti saṅgaṇhanato tadubhayampi na karoti, ayaṃ <bold>liṅgamattassa</bold>pabbajitavesamattassa <bold>thenato</bold>corikāya gahaṇato liṅgattheno siyāti yojanā.</paragraph>
<paragraph line="116">Yo ca pabbajito hutvā bhikkhuvassāni gaṇhati, so yathāvuḍḍhavandanādikaṃ <bold>saṃvāsaṃ</bold>sādiyantova saṃvāsatthenako matoti yojanā. Yathāha – ‘‘bhikkhuvassagaṇanādiko hi sabbopi kiriyabhedo imasmiṃ atthe ‘saṃvāso’ti veditabbo’’ti (mahāva. aṭṭha. 110).</paragraph>
<paragraph line="117"><bold>Vuttanayoyevā</bold>ti <pageBreak edition="M" number="2.0164" />ubhinnaṃ paccekaṃ vuttalakkhaṇameva etassa lakkhaṇanti katvā vuttaṃ. Ayaṃ tividhopi theyyasaṃvāsako anupasampanno na upasampādetabbo, upasampanno nāsetabbo, puna pabbajjaṃ yācantopi na pabbājetabbo. Byatirekamukhena theyyasaṃvāsalakkhaṇaṃ niyametuṃ <bold>aṭṭhakathāya</bold>(mahāva. aṭṭha. 110) vuttagāthādvayaṃ udāharanto āha <bold>‘‘yathāha cā’’</bold>ti. Yathā aṭṭhakathācariyo rājadubbhikkhādigāthādvayamāha, tathāyamattho byatirekato veditabboti adhippāyo.</paragraph>
<paragraph line="118" number="2527-8"><bold>Rājadubbhikkhakantāra-rogaveribhayehi vā</bold>ti ettha <bold>bhaya</bold>-saddo paccekaṃ yojetabbo ‘‘rājabhayena dubbhikkhabhayenā’’tiādinā. <bold>Cīvarāharaṇatthaṃ vā</bold>ti attanā pariccattacīvaraṃ puna vihāraṃ āharaṇatthāya. <bold>Idha</bold>imasmiṃ sāsane. <bold>Saṃvāsaṃ nādhivāseti, yāva so suddhamānaso</bold>ti rājabhayādīhi gahitaliṅgatāya so suddhamānaso yāva saṃvāsaṃ nādhivāsetīti attho.</paragraph>
<paragraph line="119">Yo hi rājabhayādīhi vinā kevalaṃ bhikkhū vañcetvā tehi saddhiṃ vasitukāmatāya liṅgaṃ gaṇhāti, so asuddhacittatāya liṅgaggahaṇeneva theyyasaṃvāsako nāma hoti. Ayaṃ pana tādisena asuddhacittena bhikkhū vañcetukāmatāya abhāvato yāva saṃvāsaṃ nādhivāseti, tāva theyyasaṃvāsako nāma na hoti. Teneva ‘‘rājabhayādīhi gahitaliṅgānaṃ ‘gihī maṃ samaṇoti jānantū’ti vañcanācitte satipi bhikkhūnaṃ vañcetukāmatāya abhāvā doso na jāto’’ti tīsupi <bold>gaṇṭhipadesu</bold>vuttaṃ.</paragraph>
<paragraph line="120">Keci <pageBreak edition="M" number="2.0165" />pana ‘‘vūpasantabhayatā idha suddhacittatā’’ti vadanti, evañca sati so vūpasantabhayo yāva saṃvāsaṃ nādhivāseti, tāva theyyasaṃvāsako nāma na hotīti ayamattho viññāyati. Imasmiñca atthe viññāyamāne avūpasantabhayassa saṃvāsasādiyanepi theyyasaṃvāsakatā <pageBreak edition="V" number="2.0132" />na hotīti āpajjeyya, na ca <bold>aṭṭhakathāyaṃ</bold>avūpasantabhayassa saṃvāsasādiyane atheyyasaṃvāsakatā dassitā. ‘‘Sabbapāsaṇḍiyabhattāni bhuñjanto’’ti ca iminā avūpasantabhayenāpi saṃvāsaṃ asādiyanteneva vasitabbanti dīpeti. Teneva tīsupi <bold>gaṇṭhipadesu</bold>vuttaṃ ‘‘yasmā vihāraṃ āgantvā saṅghikaṃ gaṇhantassa saṃvāsaṃ pariharituṃ dukkaraṃ, tasmā ‘sabbapāsaṇḍiyabhattāni bhuñjanto’ti idaṃ vutta’’nti. Tasmā rājabhayādīhi gahitaliṅgatā cettha suddhacittatāti gahetabbaṃ.</paragraph>
<paragraph line="121">Tāva esa theyyasaṃvāsako nāma na vuccatīti yojanā. Ayamettha saṅkhepo, vitthāro pana ‘‘tatrāyaṃ vitthāranayo’’ti <bold>aṭṭhakathāyaṃ</bold>(mahāva. aṭṭha. 110) āgatanayena veditabbo.</paragraph>
<centered line="122">Theyyasaṃvāsakakathāvaṇṇanā.</centered>
<paragraph line="123" number="2529-30">Yo upasampanno bhikkhu ‘‘ahaṃ titthiyo bhavissa’’nti <bold>saliṅgeneva</bold>attano bhikkhuveseneva titthiyānaṃ upassayaṃ yāti ceti sambandho. Titthiyesu pakkantako paviṭṭho <bold>titthiyapakkantako. Tesaṃ liṅge nissite</bold>ti tesaṃ titthiyānaṃ vese gahite.</paragraph>
<paragraph line="124" number="2531">‘‘Ahaṃ titthiyo bhavissa’’nti kusacīrādikaṃ yo sayameva nivāseti, sopi <bold>pakkantako</bold>titthiyapakkantako siyāti yojanā.</paragraph>
<paragraph line="125" number="2532-4">Naggo <pageBreak edition="M" number="2.0166" />tesaṃ ājīvakādīnaṃ upassayaṃ gantvāti yojanā. <bold>Kese luñcāpetī</bold>ti attano kese luñcāpeti. Tesaṃ vatāni ādiyati vāti yojanā. <bold>Vatāni ādiyatī</bold>ti ukkuṭikappadhānādīni vā vatāni ādiyati. <bold>Tesaṃ</bold>titthiyānaṃ morapiñchādikaṃ <bold>liṅgaṃ</bold>saññāṇaṃ sace gaṇhāti vā tesaṃ pabbajjaṃ, laddhimeva vā sārato vā <bold>eti</bold>upagacchati vāti yojanā. ‘‘Ayaṃ pabbajjā seṭṭhāti seṭṭhabhāvaṃ vā upagacchatī’’ti (mahāva. aṭṭha. 110 titthiyapakkantakakathā) <bold>aṭṭhakathāyaṃ</bold>vuttaṃ. Esa titthiyapakkantako hoti eva, <bold>na pana vimuccati</bold>titthiyapakkantabhāvato. <bold>Naggassa gacchato</bold>ti ‘‘ājīvako bhavissa’’nti kāsāyādīni anādāya naggassa ājīvakānaṃ upasaṃgacchato.</paragraph>
<paragraph line="126" number="2535"><bold>Theyyasaṃvāsako</bold><pageBreak edition="V" number="2.0133" /><bold>anupasampannavasena vutto,</bold>no upasampannavasena. Iminā ‘‘upasampanno bhikkhu kūṭavassaṃ gaṇhantopi assamaṇo na hoti. Liṅge saussāho pārājikaṃ āpajjitvā bhikkhuvassādīni gaṇentopi theyyasaṃvāsako na hotī’’ti <bold>aṭṭhakathā</bold>gatavinicchayaṃ dīpeti. Tathā vuttoti yojanā. <bold>‘‘Upasampannabhikkhunā’’</bold>ti iminā anupasampannaṃ nivatteti. Tena ca ‘‘sāmaṇero saliṅgena titthāyatanaṃ gatopi puna pabbajjañca upasampadañca labhatī’’ti <bold>kurundaṭṭhakathā</bold>gatavinicchayaṃ dasseti.</paragraph>
<paragraph line="127">Titthiyapakkantakassa kiṃ kātabbanti? Na pabbājetabbo, pabbājitopi na upasampādetabbo, upasampādito ca kāsāyāni apanetvā setakāni datvā gihibhāvaṃ upanetabbo. Ayamattho ca ‘‘titthiyapakkantako bhikkhave anupasampanno <pageBreak edition="M" number="2.0167" />na upasampādetabbo, upasampanno nāsetabbo’’ti (mahāva. 110) <bold>pāḷito</bold>ca ‘‘so na kevalaṃ na upasampādetabbo, atha kho na pabbājetabbopī’’ti (mahāva. aṭṭha. 110 titthiyapakkantakakathā) <bold>aṭṭhakathā</bold>vacanato ca veditabbo.</paragraph>
<centered line="128">Titthiyapakkantakakathāvaṇṇanā.</centered>
<paragraph line="129" number="2536"><bold>Idhā</bold>ti imasmiṃ pabbajjūpasampadādhikāre. Manussajātikato aññassa tiracchānagateyeva antogadhattaṃ dassetumāha <bold>‘‘yakkho sakkopi vā’’</bold>ti. <bold>Tiracchānagato vutto</bold>ti ettha iti-saddo luttaniddiṭṭho. ‘‘Tiracchānagato, bhikkhave, anupasampanno na upasampādetabbo, upasampanno nāsetabbo’’ti (mahāva. 111) vacanato pabbajjāpi upalakkhaṇato nivāritāyevāti katvā vuttaṃ <bold>‘‘pabbājetuṃ na vaṭṭatī’’</bold>ti. Tena tiracchānagato ca bhagavato adhippāyaññūhi <bold>aṭṭhakathācariyehi</bold>na pabbājetabboti (mahāva. aṭṭha. 111) vuttaṃ.</paragraph>
<centered line="130">Tiracchānakathāvaṇṇanā.</centered>
<paragraph line="131" number="2537"><bold>Pañcānantarike pose</bold>ti mātughātako, pitughātako, arahantaghātako, lohituppādako, saṅghabhedakoti ānantariyakammehi samannāgate pañca puggale.</paragraph>
<paragraph line="132">Tattha <pageBreak edition="V" number="2.0134" /><bold>mātughātako</bold>(mahāva. aṭṭha. 112) nāma yena manussitthibhūtā janikā mātā sayampi manussajātikeneva satā sañcicca jīvitā voropitā, ayaṃ ānantariyena mātughātakakammena mātughātako, etassa pabbajjā ca upasampadā ca paṭikkhittā. Yena pana manussitthibhūtāpi ajanikā posāvanikamātā vā cūḷamātā vā mahāmātā vā janikāpi vā namanussitthibhūtā <pageBreak edition="M" number="2.0168" />mātāghātitā, tassa pabbajjā na vāritā, na ca ānantariyo hoti. Yena sayaṃ tiracchānabhūtena manussitthibhūtā mātā ghātitā, sopi ānantariyo na hoti, tiracchānagatattā panassa pabbajjā paṭikkhittāva. <bold>Pitughātake</bold>pi eseva nayo. Sacepi hi vesiyā putto hoti, ‘‘ayaṃ me pitā’’ti na jānāti, yassa sambhavena nibbatto, so ce anena ghātito, ‘‘pitughātako’’tveva saṅkhyaṃ gacchati, ānantariyañca phusati.</paragraph>
<paragraph line="133">Arahantaghātakopi manussaarahantavaseneva veditabbo. Manussajātiyañhi antamaso apabbajitampi khīṇāsavaṃ dārakaṃ vā dārikaṃ vā sañcicca jīvitā voropento arahantaghātakova hoti, ānantariyañca phusati, pabbajjā cassa vāritā. Amanussajātikaṃ pana arahantaṃ, manussajātikaṃ vā avasesaṃ ariyapuggalaṃ ghātetvā ānantariyo na hoti, pabbajjāpissa na vāritā, kammaṃ pana balavaṃ hoti. Tiracchāno manussaarahantampi ghātetvā ānantariyo na hoti, kammaṃ pana bhāriyaṃ.</paragraph>
<paragraph line="134">Yo devadatto viya duṭṭhacittena vadhakacittena tathāgatassa jīvamānakasarīre khuddakamakkhikāya pivanakamattampi lohitaṃ uppādeti, ayaṃ <bold>lohituppādako</bold>nāma, etassa pabbajjā ca upasampadā ca vāritā. Yo pana rogavūpasamanatthaṃ jīvako viya satthena phāletvā pūtimaṃsañca lohitañca nīharitvā phāsuṃ karoti, bahuṃ so puññaṃ pasavati.</paragraph>
<paragraph line="135">Yo devadatto viya sāsanaṃ uddhammaṃ ubbinayaṃ katvā catunnaṃ kammānaṃ aññataravasena saṅghaṃ bhindati, ayaṃ <bold>saṅghabhedako</bold>nāma, etassa pabbajjā ca upasampadā ca vāritā. ‘‘Mātughātako, bhikkhave, anupasampanno na upasampādetabbo, upasampanno <pageBreak edition="M" number="2.0169" />nāsetabbo’’tiādikāya (mahāva. 112) <bold>pāḷiyā</bold>upasampadāpaṭikkhepo pabbajjāpaṭikkhepassa upalakkhaṇanti āha <bold>‘‘pabbājentassa dukkaṭa’’</bold>nti.</paragraph>
<paragraph line="136">Ubhatobyañjanañceva <pageBreak edition="V" number="2.0135" />bhikkhunidūsakañca tathā pabbājentassa dukkaṭanti sambandho. <bold>Ubhatobyañjana</bold>nti ka-kāralopena niddeso. Itthinimittuppādanakammato ca purisanimittuppādanakammato ca ubhato byañjanamassa atthīti <bold>ubhatobyañjanako</bold>. So duvidho hoti itthiubhatobyañjanako, purisaubhatobyañjanakoti.</paragraph>
<paragraph line="137">Tattha itthiubhatobyañjanakassa (mahāva. aṭṭha. 116) itthinimittaṃ pākaṭaṃ hoti, purisanimittaṃ paṭicchannaṃ. Purisaubhatobyañjanakassa purisanimittaṃ pākaṭaṃ hoti, itthinimittaṃ paṭicchannaṃ. Itthiubhatobyañjanakassa itthīsu purisattaṃ karontassa itthinimittaṃ paṭicchannaṃ hoti, purisanimittaṃ pākaṭaṃ hoti. Purisaubhatobyañjanakassa purisānaṃ itthibhāvaṃ upagacchantassa purisanimittaṃ paṭicchannaṃ hoti, itthinimittaṃ pākaṭaṃ hoti. Itthiubhatobyañjanako sayañca gabbhaṃ gaṇhāti, parañca gabbhaṃ gaṇhāpeti. Purisaubhatobyañjanako sayaṃ na gaṇhāti, paraṃ gaṇhāpetīti idametesaṃ nānākaraṇaṃ. Imassa pana duvidhassāpi ubhatobyañjanakassaneva pabbajjā atthi, na upasampadāti idamidha sanniṭṭhānaṃ veditabbaṃ.</paragraph>
<paragraph line="138">Yo pakatattaṃ bhikkhuniṃ (mahāva. aṭṭha. 115) tiṇṇaṃ maggānaṃ aññatarasmiṃ dūseti, ayaṃ <bold>bhikkhunidūsako</bold>nāma, etassa pabbajjā ca upasampadā ca vāritā. Yo pana kāyasaṃsaggena sīlavināsaṃ pāpeti, tassa pabbajjā ca upasampadā ca na vāritā. Balakkārena pana odātavatthavasanaṃ katvā anicchamānaṃyeva dūsentopi bhikkhunidūsakoyeva. Balakkārena pana odātavatthavasanaṃ <pageBreak edition="M" number="2.0170" />katvā icchamānaṃ dūsento bhikkhunidūsako na hoti. Kasmā? Yasmā gihibhāve sampaṭicchitamatteyeva sā abhikkhunī hoti. Sakiṃ sīlavipannaṃ pana pacchā dūsento neva bhikkhunidūsako hoti, pabbajjampi upasampadampi labhati.</paragraph>
<paragraph line="139" number="2538">Pāḷiaṭṭhakathāvimuttaṃ ācariyaparamparābhatavinicchayaṃ dassetumāha <bold>‘‘ekato’’</bold>tiādi. <bold>‘‘Ekato’’</bold>ti iminā bhikkhusaṅghassāpi gahaṇaṃ bhaveyyāti taṃ parivajjetuṃ <bold>‘‘bhikkhunīnaṃ tu santike’’</bold>ti vuttaṃ. Etena taṃdūsakassa bhabbataṃ dīpeti. So neva bhikkhunidūsako siyā, ‘‘upasampadaṃ labhateva ca pabbajjaṃ, sā ca neva parājitā’’ti idaṃ dutiyagāthāya idhānetvā yojetabbaṃ. Kevalaṃ bhikkhunisaṅghe upasampannā nāma na hotīti adhippāyeneva vuttaṃ. <bold>‘‘Sā ca neva parājitā’’</bold>ti iminā tassā ca puna pabbajjūpasampadāya bhabbataṃ <pageBreak edition="V" number="2.0136" />dīpeti. Ayamattho aṭṭhakathā<bold>gaṇṭhipadepi</bold>vuttoyeva ‘‘bhikkhunīnaṃ vasena ekatoupasampannaṃ dūsetvā bhikkhunidūsako na hoti, pabbajjādīni labhati, sā ca pārājikā na hotīti vinicchayo’’ti.</paragraph>
<paragraph line="140" number="2539">‘‘Sikkhamānāsāmaṇerīsu ca vippaṭipajjanto neva bhikkhunidūsako hoti, pabbajjampi upasampadampi labhatī’’ti (mahāva. aṭṭha. 115) <bold>aṭṭhakathā</bold>gatavinicchayaṃ dassetumāha <bold>‘‘sace anupasampannadūsako’’</bold>ti. <bold>‘‘Upasampadaṃ labhateva ca pabbajja’’</bold>nti idaṃ yathāṭhānepi yojetabbaṃ. <bold>Sā ca neva parājitā</bold>ti idaṃ pana <bold>aṭṭhakathāya</bold>anāgatattā ca anupasampannāya upasampannavikappābhāvā ca na yojetabbaṃ. Asati hi upasampannavikappe parājitavikappāsaṅgaho paṭisedho niratthakoti sā pabbajjūpasampadānaṃ bhabbāyevāti daṭṭhabbā. Ime <pageBreak edition="M" number="2.0171" />pana paṇḍakādayo ekādasa puggalā ‘‘paṇḍako, bhikkhave, anupasampanno na upasampādetabbo, upasampanno nāsetabbo’’tiādivacanato (mahāva. 109) abhabbāyeva, nesaṃ pabbajjā ca upasampadā ca na ruhati, tasmā na pabbājetabbā. Jānitvā pabbājento, upasampādento ca dukkaṭaṃ āpajjati. Ajānitvāpi pabbājitā, upasampāditā ca jānitvā liṅganāsanāya nāsetabbā.</paragraph>
<centered line="141">Ekādasaabhabbapuggalakathāvaṇṇanā.</centered>
<paragraph line="142" number="2540"><bold>Nūpasampādanīyovā</bold>ti na upasampādetabbova. <bold>Anupajjhāyako</bold>ti asannihitaupajjhāyo vā aggahitaupajjhāyaggahaṇo vā. <bold>Karoto</bold>ti anupajjhāyakaṃ upasampādayato. <bold>Dukkaṭaṃ hotī</bold>ti ācariyassa ca gaṇassa ca dukkaṭāpatti hoti. <bold>Na kuppati sace kata</bold>nti sace anupajjhāyakassa upasampadākammaṃ kataṃ bhaveyya, taṃ na kuppati samaggena saṅghena akuppena ṭhānārahena katattā.</paragraph>
<paragraph line="143" number="2541"><bold>Eke</bold>ti abhayagirivāsino. <bold>‘‘Na gahetabbamevā’’</bold>ti <bold>aṭṭhakathāya</bold>daḷhaṃ vuttattā vuttaṃ. <bold>Taṃ</bold>vacanaṃ. Ettha ca upajjhāye asannihitepi upajjhāyaggahaṇe akatepi kammavācāyaṃ pana upajjhāyakittanaṃ kataṃyevāti daṭṭhabbaṃ. Aññathā ‘‘puggalaṃ na parāmasatī’’ti vuttāya kammavipattiyā sambhavato kammaṃ kuppeyya. Teneva ‘‘upajjhāyaṃ akittetvā’’ti avatvā ‘‘upajjhaṃ aggāhāpetvā’’ti (mahāva. aṭṭha. 117) <bold>aṭṭhakathāyaṃ</bold>vuttaṃ. Yathā ca aparipuṇṇapattacīvarassa <pageBreak edition="V" number="2.0137" />upasampadākāle kammavācāyaṃ ‘‘paripuṇṇassa pattacīvara’’nti asantaṃ vatthuṃ kittetvā kammavācāya katāyapi upasampadā ruhati, evaṃ ‘‘ayaṃ buddharakkhito āyasmato dhammarakkhitassa upasampadāpekkho’’ti asantaṃ puggalaṃ kittetvā kevalaṃ santapadanīhārena kammavācāya <pageBreak edition="M" number="2.0172" />katāya upasampadā ruhatiyevāti daṭṭhabbaṃ. Tenevāha ‘‘na kuppati sace kata’’nti. ‘‘Na, bhikkhave, anupajjhāyako upasampādetabbo, yo upasampādeyya, āpatti dukkaṭassā’’ti (mahāva. 117) ettakameva vatvā ‘‘so ca puggalo anupasampanno’’ti avuttattā, kammavipattilakkhaṇassa ca asambhavato ‘‘na gahetabbameva ta’’nti vuttaṃ.</paragraph>
<paragraph line="144"><bold>Sesesu sabbatthapī</bold>ti saṅghagaṇapaṇḍakatheyyasaṃvāsakatitthiyapakkantakatiracchānagatamātupituarahantaghātakabhikkhunidūsakasaṅghabhedakalohituppādakaubhatobyañjanakasaṅkhātehi upajjhāyehi upasampāditesu sabbesu terasasu vikappesu. Vuttañhi bhagavatā ‘‘na, bhikkhave, saṅghena upajjhāyena upasampādetabbo, yo upasampādeyya, āpatti dukkaṭassā’’tiādi. Na kevalaṃ etesuyeva terasasu, atha ‘‘apattakaacīvarakaacīvarapattakayācitakapattayācitakacīvarayācitakapattacīvarakā’’ti etesu chasu vikappesu ayaṃ nayo yojetabboti. <bold>Sesa</bold>-ggahaṇena etesampi saṅgaho. Vuttañhetaṃ bhagavatā ‘‘na, bhikkhave, apattako upasampādetabbo, yo upasampādeyya, āpatti dukkaṭassā’’tiādi (mahāva. 118). <bold>Ayaṃ nayo</bold>ti ‘‘na kuppati sace kata’’nti vuttanayo.</paragraph>
<paragraph line="145" number="2542"><bold>Pañcavīsatī</bold>ti catuvīsati pārājikā, ūnavīsativasso cāti pañcavīsati. Vuttañhi ‘‘na, bhikkhave, jānaṃ ūnavīsativasso puggalo upasampādetabbo. Yo upasampādeyya, yathādhammo kāretabbo’’ti (mahāva. 99). <bold>Osāro</bold>ti upasampadāsaṅkhāto osāro. Teneva <bold>campeyyakkhandhake</bold>‘‘tañce saṅgho osāreti, ekacco sosārito’’tiādipāṭhassa (mahāva. 396) <bold>aṭṭhakathāyaṃ</bold>‘‘osāretīti upasampadākammavasena <pageBreak edition="M" number="2.0173" />pavesetī’’ti (mahāva. aṭṭha. 396) vuttaṃ. <bold>‘‘Nāsanāraho’’</bold>ti iminā ‘‘paṇḍako, bhikkhave, anupasampanno na upasampādetabbo’’tiādivacanato (mahāva. 109) upasampāditassāpi setakāni datvā gihibhāvaṃ pāpetabbataṃ dīpeti.</paragraph>
<paragraph line="146" number="2543"><bold>Hatthacchinnādi</bold><pageBreak edition="V" number="2.0138" /><bold>bāttiṃsāti campeyyakkhandhake</bold>–</paragraph>
<indent line="147">‘‘Hatthacchinno, bhikkhave, appatto osāraṇaṃ, tañce saṅgho osāreti, sosārito. Pādacchinno…pe… hatthapādacchinno… kaṇṇacchinno… nāsacchinno… kaṇṇanāsacchinno… aṅgulicchinno… aḷacchinno… kaṇḍaracchinno… phaṇahatthako… khujjo… vāmano… galagaṇḍī… lakkhaṇāhato… kasāhato… likhitako… sīpadiko… pāparogī… parisadūsako… kāṇo… kuṇī… khañjo… pakkhahato… chinniriyāpatho… jarādubbalo… andho… mūgo… padhiro… andhamūgo… andhapadhiro… mūgapadhiro… andhamūgapadhiro, bhikkhave, appatto osāraṇaṃ, tañce saṅgho osāreti, sosārito’’ti (mahāva. 396) bāttiṃsa.</indent>
<paragraph line="148"><bold>Kuṭṭhiādi ca terasā</bold>ti <bold>mahākhandhake</bold>āgatā –</paragraph>
<gatha1 line="149">‘‘Kuṭṭhiṃ gaṇḍiṃ kilāsiñca, sosiñca apamārikaṃ;</gatha1>
<gathalast line="150">Tathā rājabhaṭaṃ coraṃ, likhitaṃ kārabhedakaṃ.</gathalast>
<gatha1 line="151">‘‘Kasāhataṃ narañceva, purisaṃ lakkhaṇāhataṃ;</gatha1>
<gathalast line="152">Iṇāyikañca dāsañca, pabbājentassa dukkaṭa’’nti. –</gathalast>
<unindented line="153">Yathāvuttā terasa.</unindented>
<paragraph line="154">Evamete pañcacattālīsa vuttā. Tesu kasāhatalakkhaṇāhatalikhitakānaṃ tiṇṇaṃ ubhayattha āgatattā aggahitaggahaṇena dvācattālīseva daṭṭhabbā.</paragraph>
<paragraph line="155">‘‘Hatthacchinnādibāttiṃsa <pageBreak edition="M" number="2.0174" />, kuṭṭhiādi ca terasā’’ti ye puggalā vuttā, <bold>tesaṃ. Osāro appatto</bold>ti upasampadāananurūpāti attho. <bold>Kato ce</bold>ti akattabbabhāvamasallakkhantehi bhikkhūhi yadi upasampadāsaṅkhāto osāro kato bhaveyya. <bold>Rūhatī</bold>ti sijjhati, te puggalā upasampannāyevāti adhippāyo. Ācariyādayo pana āpattiṃ āpajjanti. Yathāha <bold>campeyyakkhandhakaṭṭhakathāyaṃ</bold><pageBreak edition="V" number="2.0139" />– ‘‘hatthacchinnādayo pana dvattiṃsa suosāritā, upasampāditā upasampannāva honti, na te labbhā kiñci vattuṃ. Ācariyupajjhāyā, pana kārakasaṅgho ca sātisārā, na koci āpattito muccatī’’ti (mahāva. aṭṭha. 396).</paragraph>
<paragraph line="156" number="2544-5">‘‘Anujānāmi, bhikkhave, dve tayo ekānussāvane kātuṃ, tañca kho ekena upajjhāyenā’’ti (mahāva. 123) vacanato sace tayo ācariyā ekasīmāyaṃ nisinnā ekassa upajjhāyassa nāmaṃ gahetvā tiṇṇaṃ upasampadāpekkhānaṃ visuṃ visuṃyeva kammavācaṃ ekakkhaṇe vatvā tayo upasampādenti, vaṭṭatīti dassetumāha <bold>‘‘ekūpajjhāyako hotī’’</bold>tiādi.</paragraph>
<paragraph line="157"><bold>‘‘Tayo’’</bold>ti idaṃ <bold>aṭṭhuppattiyaṃ</bold>‘‘sambahulānaṃ therāna’’nti (mahāva. 123) āgatattā vuttaṃ. <bold>Ekato</bold>ti ekakkhaṇe. <bold>Anusāvana</bold>nti kammavācaṃ. <bold>Osāretvā</bold>ti vatvā. <bold>Kamma</bold>nti upasampadākammaṃ. <bold>Na ca kuppatī</bold>ti na vipajjati. <bold>Kappatī</bold>ti avipajjanato evaṃ kātuṃ vaṭṭati.</paragraph>
<paragraph line="158" number="2546-7">‘‘Anujānāmi, bhikkhave, dve tayo ekānussāvane kātu’’nti (mahāva. 123) vacanato sace eko ācariyo ‘‘buddharakkhito ca dhammarakkhito ca saṅgharakkhito ca āyasmato sāriputtassa upasampadāpekkho’’ti upasampadāpekkhānaṃ <pageBreak edition="M" number="2.0175" />paccekaṃ nāmaṃ gahetvā kammavācaṃ vatvā dve tayopi upasampādeti, vaṭṭatīti dassetumāha <bold>‘‘ekūpajjhāyako hotī’’</bold>tiādi.</paragraph>
<paragraph line="159">Upasampadaṃ apekkhantīti <bold>‘‘upasampadāpekkhā’’</bold>ti upasampajjanakā vuccanti. <bold>Tesaṃ nāma</bold>nti tesaṃ upasampajjantānañceva upajjhāyānañca nāmaṃ. Anupubbena sāvetvāti yojanā, ‘‘buddharakkhito’’tiādinā yathāvuttanayena kammavācāyaṃ sakaṭṭhāne vatvā sāvetvāti vuttaṃ hoti. <bold>Tenā</bold>ti ekena ācariyena. <bold>Ekato</bold>ti dve tayo jane ekato katvā. <bold>Anusāvetvā</bold>ti kammavācaṃ vatvā. <bold>Kataṃ</bold>upasampadākammaṃ.</paragraph>
<paragraph line="160" number="2548"><bold>Aññamaññānusāvetvā</bold>ti <pageBreak edition="V" number="2.0140" />aññamaññassa nāmaṃ anusāvetvā, gahetvāti attho, aññamaññassa nāmaṃ gahetvā kammavācaṃ vatvāti vuttaṃ hoti.</paragraph>
<paragraph line="161" number="2549">Taṃ vidhiṃ dassetumāha <bold>‘‘sumano’’</bold>tiādi. <bold>Sumano</bold>ti ācariyo. <bold>Tissatherassa</bold>upajjhāyassa. <bold>Sissakaṃ</bold>saddhivihārikaṃ. <bold>Anusāvetī</bold>ti kammavācaṃ sāveti. <bold>Tisso</bold>ti paṭhamaṃ upajjhāyabhūtassa gahaṇaṃ. <bold>Sumanatherassā</bold>ti paṭhamaṃ ācariyattheramāha. Ime dve ekasīmāyaṃ nisīditvā ekakkhaṇe aññamaññassa saddhivihārikānaṃ kammavācaṃ vadantā attano attano saddhivihārikaṃ paṭicca upajjhāyāpi honti, antevāsike paṭicca ācariyāpi honti, aññamaññassa gaṇapūrakā ca hontīti vuttaṃ hoti. Yathāha –</paragraph>
<indent line="162">‘‘Sace pana nānācariyā nānāupajjhāyā honti, tissatthero sumanattherassa saddhivihārikaṃ, sumanatthero tissattherassa saddhivihārikaṃ anussāveti <pageBreak edition="M" number="2.0176" />, aññamaññañca gaṇapūrakā honti, vaṭṭatī’’ti (mahāva. aṭṭha. 123).</indent>
<paragraph line="163" number="2550"><bold>Idhā</bold>ti imasmiṃ upasampadādhikāre. <bold>Paṭikkhittā</bold>ti ‘‘na tveva nānupajjhāyenā’’ti (mahāva. 123) paṭisiddhā. Lokiyehi ādiccaputto manūti yo paṭhamakappiko manussānaṃ ādirājā vuccati, tassa vaṃse jātattā ādicco bandhu etassāti <bold>ādiccabandhu,</bold>bhagavā, tena.</paragraph>
<centered line="164">Mahākhandhakakathāvaṇṇanā.</centered>
</body>
</document>