<?xml version="1.0" encoding="utf-8"?>
<document>
  <metadata>
    <normativeSource>http://tipitaka.org/romn/cscd/vin11t.nrf5.xml</normativeSource>
    <archivePath>roman/tika/vinayapitaka (tika)/vinayavinicchaya-tika/nissaggiyakathavannana.xml</archivePath>
    <baseFileName>nissaggiyakathavannana</baseFileName>
    <titlePath>Nissaggiyakathāvaṇṇanā - Vinayavinicchaya-ṭīkā - Vinayapiṭaka (ṭīkā) - Tīkā</titlePath>
    <versions>
    </versions>
  </metadata>
  <content>
    <chapter line="1">Nissaggiyakathāvaṇṇanā</chapter>
    <paragraph line="2" number="551"> Evaṃ aniyatakathaṃ dassetvā idāni nissaggiyakathaṃ dassetumāha <bold>‘‘khoma’’</bold>ntiādi <pageBreak edition="V" number="1.0201" />. <bold>Khoma</bold>nti evaṃnāmakaṃ cīvaraṃ. <bold>Khoma</bold>nti gacchavisesassa nāmaṃ, tassa vākehi katacīvaraṃ kāraṇopacāravohāravasena ‘‘khoma’’nti vuttaṃ. <bold>Kappāsa</bold>nti kappāsasuttamayaṃ cīvaraṃ, idampi vuttanayeneva ‘‘kappāsa’’nti vuccati. <bold>Koseyyaṃ</bold> nāma kosakārakimikosaṃ, kosena nibbattaṃ suttaṃ koseyyaṃ. Idha pana tena koseyyasuttena nibbattaṃ cīvaraṃ ‘‘koseyya’’nti vuttaṃ. <bold>Sāṇa</bold>nti sāṇavākasuttehi vāyitvā katacīvaraṃ. Idañca khomaṃ viya daṭṭhabbaṃ. <bold>Bhaṅga</bold>nti khomasuttādīni sabbāni, ekaccāni vā missetvā katacīvaraṃ. Idampi karaṇappakārena laddhanāmakaṃ. ‘‘Bhaṅgaṃ nāma ekā gacchajāti, tassā vākamayasuttehi vāyitvā katacīvara’’nti keci. Imasmiṃ pakkhe khomaṃ viya gahetabbaṃ. <bold>Kambala</bold>nti manussalomavāḷalomaṃ vinā sesalomehi vāyitvā katacīvaraṃ vuttanti. Idaṃ ‘‘cīvaraṃ nāma channaṃ cīvarānaṃ aññataraṃ cīvara’’nti (pārā. 463) <bold>padabhājane</bold> ca ‘‘khomaṃ kappāsikaṃ koseyyaṃ kambalaṃ sāṇaṃ bhaṅga’’nti (pārā. aṭṭha. 2.462-463) <bold>aṭṭhakathāya</bold> ca vuttaṃ sandhāyāha. <bold>‘‘Jātito’’</bold>ti <pageBreak edition="M" number="1.0269" /> idaṃ pamāṇādibhedassa vakkhamānattā vuttaṃ. <bold>Jātito</bold>ti khomādisāmaññato. Sāmaññañhi ‘‘jātī’’ti vuccati. Dīgharassathūlasukhumanīlapītādibhedabhinnānaṃ sabbesaṃ vatthāvayavānaṃ saṅgāhikakhomasuttamayatāsāmaññaṃ jātīti vuttaṃ hoti. Evaṃ sesesupi.</paragraph>
    <paragraph line="3" number="552"><bold>Dukūla</bold>nti evaṃnāmakaṃ rukkhavākamayacīvaraṃ. <bold>Pattuṇṇa</bold>nti pattuṇṇadese sañjātavatthaṃ. ‘‘Pattuṇṇaṃ koseyyaviseso’’ti <bold>abhidhānakose</bold> vuttaṃ. <bold>Cina</bold>nti cinadese uppannavatthaṃ. <bold>Somārapaṭṭaka</bold>nti somāradese uppannavatthaṃ. <bold>‘‘Somāracinapaṭaka’’</bold>ntipi likhanti, soyevattho. <bold>Iddhija</bold>nti ehibhikkhūnaṃ puññiddhiyā nibbattaṃ cīvaraṃ. <bold>Devadinna</bold>nti devatāhi dinnaṃ cīvaraṃ. Tañhi kapparukkhe nibbattaṃ, jāliniyā devakaññāya anuruddhattherassa dinnavatthasadisaṃ. <bold>Tassā</bold>ti jātito chabbidhassa kappiyacīvarassa. <bold>Idaṃ</bold> chabbidhacīvaraṃ yathārahaṃ anulomikaṃ vuttanti attho. Dukūlañhi sāṇassa anulomaṃ vākamayattā, pattuṇṇādīni koseyyassa anulomāni pāṇakehi katasuttamayattā, iddhijampi khomādīnaṃyeva aññataraṃ hotīti tesaṃ anulomaṃ, devadinnampi khomādīnaṃyeva anulomaṃ hoti tesaṃ aññatarabhāvato. Yathāha –</paragraph>
    <gatha1 line="4">‘‘Sāṇassa tu dukūlañhi, iddhijaṃ devadinnakaṃ;</gatha1>
    <gathalast line="5">Khomādīnaṃvasiṭṭhaṃtu, koseyyassānulomika’’nti.</gathalast>
    <paragraph line="6" number="553"> Tiṇṇaṃ <pageBreak edition="V" number="1.0202" /> cīvarānaṃ samāhāro <bold>ticīvara</bold>nti pamāṇayuttaṃ saṅghāṭiādināmena adhiṭṭhitacīvarasseva nāmattā tadeva vuccati. Gaṇanavasena yaṃ kiñci cīvarattayaṃ na vattabbaṃ. Samuddekadesopi yathā ‘‘samuddo’’ti vuccati, evaṃ adhiṭṭhitesu tīsu cīvaresu aññataraṃ ‘‘ticīvara’’nti vuccati. <bold>Parikkhāracoḷa</bold>nti <pageBreak edition="M" number="1.0270" /> saṅghāṭiādivisiṭṭhanāmehi anadhiṭṭhitaṃ ‘‘anujānāmi bhikkhave āyāmena aṭṭhaṅgulaṃ sugataṅgulena caturaṅgulavitthataṃ pacchimaṃ cīvara’’nti (pārā. 358) anuññātaṃ pacchimacīvarapariyantaṃ katvā katākatassa yassa kassaci cīvarassa ruḷhisaññā.</paragraph>
    <paragraph line="7">Mukhaṃ sandamānalālaṃ puñchati etenāti <bold>mukhapuñchana</bold>nti kapolato niccaṃ sandamānalālānaṃ puñchanatthāya anuññātassa cīvaravisesassa nāmaṃ. Nisīdanti etthāti <bold>nisīdana</bold>nti ca bhikkhūnaṃ attharitvā nisīdituṃ anuññātassa cīvarassa nāmaṃ. <bold>Adhiṭṭheyyā</bold>ti ‘‘imaṃ kaṇḍuppaṭicchādi’’ntiādinā (vi. vi. 585) vakkhamānanayena nāmaṃ gahetvā adhiṭṭheyyāti attho. <bold>Paccattharaṇameva cā</bold>ti saṅghike mañcapīṭhe sarīrasamphusanena āpajjitabbāya āpattiyā mocanatthāya tattha attharitvā paribhogatthāya anuññātaṃ paccattharaṇacīvarañca.</paragraph>
    <paragraph line="8" number="554"><bold>Ekāha</bold>nti vasanakiriyāya accantasaṃyoge upayogavacanaṃ. <bold>Ticīvara</bold>nti ticīvarena. <bold>Vippavaseyyā</bold>ti ‘‘saṅghāṭiyā vā uttarāsaṅgena vā antaravāsakena vā’’ti (pārā. 476) vuttattā ekadese samudāyopacāravasena avayavassa vacanato tiṇṇaṃ cīvarānaṃ aññatarenātipi vuttaṃ hoti. <bold>‘‘Tathā’’</bold>ti iminā ‘‘vinā’’ti idaṃ paccāmasati. <bold>Adhiṭṭhā</bold>ti adhiṭṭhāyāti gahetabbaṃ ‘‘paṭisaṅkhā yoniso’’ti (ma. ni. 1.22, 23; a. ni. 6.58) yathā, ettha ‘‘vaḷañjiyamāna’’nti seso, adhiṭṭhāya vaḷañjiyamānaṃ nisīdanaṃ tathā vinā catumāsaṃ na vaseyyāti yojanā.</paragraph>
    <paragraph line="9" number="555"><bold>Kappiya</bold>nti kappiyakāraṇaṃ nīlādivaṇṇabhedakaraṇaṃ. <bold>Kappiya</bold>nti ca kāraṇe kāriyūpacārena gahetabbaṃ. <bold>Binduṃ datvā</bold>ti ‘‘nīlaṃ vā kaddamaṃ vā kāḷasāmaṃ vā’’ti (pāci. 368) vuttalohamalādinā <pageBreak edition="M" number="1.0271" /> yena kenacipi maṅgulapiṭṭhippamāṇādikaṃ binduṃ datvā. <bold>Tatthā</bold>ti tesu adhiṭṭhātabbesu ticīvarādīsu, niddhāraṇe bhummaṃ. <bold>Ticīvara</bold>nti niddhāritabbaṃ. <bold>Upapanna</bold>nti yuttaṃ. <bold>Pamāṇenā</bold>ti anantaraṃ vakkhamānena pamāṇena. <bold>Adhiṭṭhātabba</bold>nti ‘‘imaṃ saṅghāṭiṃ adhiṭṭhāmī’’tiādinā <pageBreak edition="V" number="1.0203" /> vakkhamānanayena nāmaṃ vatvā adhiṭṭhātabbaṃ. <bold>Eva</bold>kārena pana nāmaṃ vatvā na vikappetabbanti dasseti. Esa nayo sesacīvaresupi. Vuttañhetaṃ bhagavatā ‘‘anujānāmi bhikkhave ticīvaraṃ adhiṭṭhātuṃ, na vikappetu’’ntiādi (mahāva. 358). Tasmā ticīvarādīni adhiṭṭhahantena ‘‘imaṃ saṅghāṭiṃ adhiṭṭhāmī’’tiādinā nāmaṃ vatvā adhiṭṭhātabbaṃ. Vikappentena pana ‘‘imaṃ saṅghāṭi’’ntiādinā tassa cīvarassa nāmaṃ aggahetvā ‘‘imaṃ cīvaraṃ tuyhaṃ vikappemī’’ti vikappetabbaṃ. Ticīvaraṃ vā hotu aññaṃ vā, yadi taṃ taṃ nāmaṃ gahetvā vikappeti, avikappitaṃ hoti atirekacīvaraṭṭhāne tiṭṭhati. Taṃ cīvaranti sambandho.</paragraph>
    <paragraph line="10" number="556-7"> ‘‘Upapannaṃ pamāṇenā’’ti ettha vuttappamāṇaṃ dassetumāha <bold>‘‘pacchimantenā’’</bold>tiādi. Saṅghaṭitaṭṭhena <bold>saṅghāṭi</bold>. Vatthakhaṇḍāni sibbanakammena saṅghaṭetvā katattā ‘‘saṅghāṭī’’ti cīvarānaṃ sāmaññanāmaṃ. Idha pana ruḷhiyā antaravāsakādivisesanāmabyatiritte cīvaravisese vattati. <bold>Muṭṭhipañcakā</bold>ti ettha ekādīnamaṭṭhārasantānaṃ saṅkhyāsaddānaṃ saṅkhyeyye vattamānattā pañcasaddo cīvarappamāṇappakaraṇato labbhamānahatthasaṅkhātarataneyeva pavattati, teneva muṭṭhisaddopi uttarapadalopena muṭṭhiratane vattati. Pañcannaṃ pūraṇo <bold>pañcamo,</bold> muṭṭhiyā pañcamo <bold>muṭṭhipañcamo</bold>. Muṭṭhipañcamo parimāṇametissāti ‘‘muṭṭhipañcamakā’’ti vattabbe ma-kāralopena ‘‘muṭṭhipañcakā’’ti saṅghāṭi vuttā.</paragraph>
    <paragraph line="11"><bold>Muṭṭhittikā</bold>ti <pageBreak edition="M" number="1.0272" /> ettha vuttanayena saṅkhyeyye vattamāno <bold>ti</bold>-saddo cīvarappamāṇappakaraṇato labbhamānahatthasaṅkhātarataneyeva vattati, teneva muṭṭhisaddopi uttarapadalopena muṭṭhiratane vattati. Tiṇṇaṃ pūraṇo <bold>tatiyo,</bold> muṭṭhiyā tatiyo <bold>muṭṭhitatiyo,</bold> muṭṭhitatiyo parimāṇametissāti ‘‘muṭṭhitatiyakā’’ti vattabbe tiya-paccayalopena ‘‘muṭṭhittikā’’ti saṅghāṭiyeva vuccati. Evamuparipi. <bold>Tiriya</bold>nti tiriyato.</paragraph>
    <paragraph line="12"><bold>Uttamantenā</bold>ti ukkaṭṭhaparimāṇantena. <bold>Satthuno cīvarūnāpī</bold>ti ‘‘tatridaṃ sugatassa sugatacīvarappamāṇaṃ, dīghaso nava vidatthiyo sugatavidatthiyā, tiriyaṃ cha vidatthiyo’’ti (pāci. 548) vuttappamāṇasugatacīvarato ūnāpi. <bold>Pi</bold>-saddo sambhāvane, ukkaṭṭhaparicchedena tattakampi vaṭṭati, tato ce ūnaṃ vattabbameva natthīti attho. Antadvayasandassanena ubhayamajjhe yaṃ pahonakaruccanakappamāṇaṃ, taṃ gahetabbanti dasseti.</paragraph>
    <paragraph line="13" number="558"><bold>Muṭṭhipañcaka</bold>saddo <pageBreak edition="V" number="1.0204" /> pubbe vuttanayenidha dīghante vattati. Muṭṭhipañcako dīghanto yassa, yasmiṃ vā pamāṇeti viggaho, dīghantato muṭṭhipañcakappamāṇenāti vuttaṃ hoti. <bold>‘‘Muṭṭhipañcama’’</bold>ntipi likhanti. <bold>Tiriyantato</bold>ti vitthārantato. Aḍḍhahattho <bold>aḍḍho</bold> uttarapadalopena, so teyyo tatiyo yassa pamāṇassāti gahetabbaṃ, taṃ, aḍḍhateyyaratanappamāṇaṃ hotīti attho. <bold>Dvihatthaṃ vā</bold>ti dve hatthā yassa pamāṇassāti viggaho, dviratanappamāṇaṃ vā hotīti attho. Idañca ‘‘tiriyaṃ dvihatthopi vaṭṭati. Pārupanenapi hi sakkā nābhiṃ paṭicchādetu’’nti (pārā. aṭṭha. 2.469) <bold>aṭṭhakathā</bold>gatattā vuttaṃ. <bold>‘‘Sese antaravāsake’’</bold>ti idaṃ yathāvuttaparimāṇena parimitacīvaranidassanaṃ.</paragraph>
    <paragraph line="14" number="559"><bold>Ahatāhatakappāna</bold>nti <pageBreak edition="M" number="1.0273" /> ettha ‘‘vatthāna’’nti seso. <bold>Ahatānaṃ vatthāna</bold>nti navavatthānaṃ. Ahatato kiñci ūnāni <bold>ahatakappāni,</bold> tesaṃ navavohārūpagānaṃ katipayadhotānaṃ vatthānanti vuttaṃ hoti. <bold>Saṅghāṭī</bold>ti saṅghāṭināmakacīvaraṃ. <bold>Diguṇā</bold>ti dupaṭṭakatā.</paragraph>
    <paragraph line="15" number="560"><bold>Utuddhaṭāna</bold>nti atikkantadivasānaṃ, bahukālaṃ nivāsetvā pariccattānanti vuttaṃ hoti. Atha vā yāni ututo uddhaṭāni, tesaṃ vatthānanti gahetabbaṃ, tiṇṇaṃ utūnamaññataraṃ atikkamitvā ṭhitānaṃ purāṇavatthānanti vuttaṃ hoti. <bold>Cīvarāna</bold>nti cīvaratthāni vatthāneva gahitāni. <bold>Catugguṇā</bold>ti catupaṭṭā. <bold>Sesā duve</bold>ti antaravāsakauttarāsaṅgā dve. <bold>Yathāsukha</bold>nti yathāruci. <bold>Paṃsukūla</bold>nti susānādīsu patitapilotikacīvaraṃ.</paragraph>
    <paragraph line="16" number="561"><bold>‘‘Tīṇipī’’</bold>tiādīsu ‘‘ticīvare kayiramāne sabbaṃ chinnakaṃ nappahotī’’ti <bold>pāḷiyaṃ</bold> āgatavatthumhi ‘‘anujānāmi bhikkhave dve chinnakāni ekaṃ achinnaka’’nti (mahāva. 360) ādivacanato ‘‘cīvara’’nti seso. <bold>Chinditabba</bold>nti vatthāni chinditvā sibbetvā kātabbaṃ. <bold>Pahoti ce</bold>ti vatthāni chinditvā karaṇe yadi cīvarassa pahoti. <bold>Sabbesū</bold>ti tīsu cīvaresu. <bold>Appahontesū</bold>ti vatthānaṃ chinditvā sibbanena appahontesu. <bold>Anvādhika</bold>nti vatthe ūnātirekaṃ apanetvā āgantukapattasaṅkhātaṃ anuvātaṃ cīvarassa pariyante, majjhe ca yathārahaṃ dīgharassaparimāṇayuttaṃ alliyāpetabbanti vuttaṃ hoti.</paragraph>
    <paragraph line="17" number="562"><bold>Acchinnaṃ vā</bold>ti yathāvuttanayena acchinnaṃ vā. <bold>Anādinna</bold>nti anādinnaāgantukapattaṃ <pageBreak edition="V" number="1.0205" />. <bold>Ticīvara</bold>nti tīsu cīvaresu ekekanti vuttaṃ hoti. <bold>Dubbhogenā</bold>ti duṭṭhu paribhogena <pageBreak edition="M" number="1.0274" />. Yathā paribhuttaṃ nassati, tathā kiliṭṭhānaṃ dhovanādimakatvā nivāsanādinā paribhogena.</paragraph>
    <paragraph line="18" number="563-4"><bold>Kusi</bold>nti āyāmato ca vitthārato ca anuvātaṃ cīvaramajjhe tādisameva dīghapattañca. Vuttañhetaṃ <bold>cīvarakkhandhaaṭṭhakathāyaṃ</bold> ‘‘kusīti āyāmato ca vitthārato ca anuvātādīnaṃ dīghapattānametaṃ adhivacana’’nti (mahāva. aṭṭha. 345). <bold>Aḍḍhakusi</bold>nti anuvātasadisaṃ cīvaramajjhe tattha tattha rassapattaṃ. Vuttampi cetaṃ ‘‘aḍḍhakusīti antarantarā rassapattānaṃ nāma’’nti (mahāva. aṭṭha. 345). <bold>Maṇḍala</bold>nti ekekasmiṃ khaṇḍe mahāmaṇḍalaṃ. Vuttampi cetaṃ ‘‘maṇḍalanti pañcakhaṇḍikacīvarassa ekekasmiṃ khaṇḍe mahāmaṇḍala’’nti (mahāva. aṭṭha. 345). <bold>Aḍḍhamaṇḍala</bold>nti maṇḍalassa anto nivesiyamānaṃ khuddakamaṇḍalaṃ. Vuttampi cetaṃ ‘‘aḍḍhamaṇḍalanti khuddakamaṇḍala’’nti (mahāva. aṭṭha. 345). <bold>Vivaṭṭa</bold>nti maṇḍalaṃ, aḍḍhamaṇḍalañcāti dve ekato katvā sibbitaṃ vemajjhe khaṇḍaṃ. Vuttampi cetaṃ ‘‘vivaṭṭanti maṇḍalañca aḍḍhamaṇḍalañca ekato katvā sibbitaṃ majjhimakhaṇḍa’’nti (mahāva. aṭṭha. 345). <bold>Anuvivaṭṭa</bold>nti majjhimakhaṇḍassa ubhosu passesu sibbitaṃ tatheva dvimaṇḍalapattaṃ khaṇḍadvayaṃ. Vuttampi cetaṃ ‘‘anuvivaṭṭanti tassa ubhosu passesu dve khaṇḍānī’’ti (mahāva. aṭṭha. 345). <bold>Bāhanta</bold>nti tesaṃ anuvivaṭṭānaṃ bāhirapasse sibbitaṃ bāhirakhaṇḍadvayaṃ. Vuttampi cetaṃ ‘‘bāhantanti tesaṃ anuvivaṭṭānaṃ bahi ekekaṃ khaṇḍa’’nti (mahāva. aṭṭha. 345).</paragraph>
    <paragraph line="19">Pañcannaṃ samāhāro <bold>pañcakaṃ,</bold> dassitappakārapañcakhaṇḍehi sibbitacīvaraṃ pañcakaṃ nāma. <bold>Ādi</bold>-saddena sattakhaṇḍādīhi sibbitacīvarānaṃ gahaṇaṃ. Tenevetthāha <bold>‘‘kattabbaṃ tu ticīvara’’</bold>nti. Sattakhaṇḍassa cīvarassa ekaṃ majjhimakhaṇḍaṃ vivaṭṭanāmameva hoti, tassa ubhosu passesu dve dve khaṇḍāni <pageBreak edition="M" number="1.0275" /> cūḷānuvivaṭṭamahānuvivaṭṭasaṅkhātāni anuvivaṭṭanāmāneva honti. Vuttañcetaṃ <bold>aṭṭhakathāyaṃ</bold> ‘‘atha vā anuvivaṭṭanti vivaṭṭassa ekapassato dvinnaṃ, ekapassato dvinnanti catunnampi khaṇḍānametaṃ nāma’’nti (mahāva. aṭṭha. 345). <bold>Bāhanta</bold>nti dvīsu pariyantesu sibbanīyaṃ bāhirakhaṇḍadvayaṃ, tañca saṅghaṭetvā bāhamatthake ṭhapiyamānattā ‘‘mañcā ukkuṭṭhiṃ karontī’’tiādīsu viya ādheyye ādhāropacāravasena bāhāti ca cīvarassa pariyantāvayavattā ‘‘anta’’nti ca vuccati. Vuttampi cetaṃ ‘‘bāhantanti suppamāṇaṃ cīvaraṃ pārupantena saṃharitvā bāhāya <pageBreak edition="V" number="1.0206" /> upari ṭhapitā ubho antā bahimukhā tiṭṭhanti, tesaṃ etaṃ nāma’’nti (mahāva. aṭṭha. 345). Idaṃ sattakhaṇḍacīvarameva <bold>mahāaṭṭhakathāyaṃ</bold> vihitanti idānipi tadeva vaṭṭati. Vuttampi cetaṃ ‘‘ayameva hi nayo mahāaṭṭhakathāyaṃ vutto’’ti. Bhikkhunā kusiṃ…pe… bāhantampicāti sabbaṃ vidhiṃ dassetvāva chinnaṃ pañcakādippabhedakaṃ samaṇasāruppaṃ ticīvaraṃ kattabbanti yojanā.</paragraph>
    <paragraph line="20" number="565-6"> Yathāvuttavidhiṃ avirādhetvā cīvaraṃ kappabinduṃ datvā saṅghāṭiādināmena adhiṭṭhāya paribhuñjantassa adhiṭṭhānaṃ kathaṃ bhijjatīti āha <bold>‘‘dānenā’’</bold>tiādi. <bold>Dānenā</bold>ti aññassa dānena. <bold>Acchijjagāhenā</bold>ti aññena acchinditvā gahaṇena. <bold>Vissāsaggahaṇena cā</bold>ti attani vissāsena aññassa gahaṇena. <bold>Hīnāyāvattanenā</bold>ti sikkhaṃ appaccakkhāya gihibhāvūpagamanena aññassa dāne viya cīvare nirālayabhāveneva pariccattā.</paragraph>
    <paragraph line="21">Keci pana <bold>‘‘hīnāyāvattanenā</bold>ti bhikkhuniyā gihibhāvūpagamanenāti evamatthaṃ gahetvā bhikkhu pana vibbhantopi yāva sikkhaṃ na paccakkhāti, tāva bhikkhuyevāti adhiṭṭhānaṃ na vijahatī’’ti <pageBreak edition="M" number="1.0276" /> vadanti, taṃ na gahetabbaṃ ‘‘bhikkhuniyā hīnāyāvattanenā’’ti visesetvā avuttattā, bhikkhuniyā ca gihibhāvūpagamane adhiṭṭhānavijahanaṃ visuṃ vattabbanti natthi tassā vibbhamaneneva assamaṇibhāvato.</paragraph>
    <paragraph line="22"><bold>Sikkhāyā</bold>ti bhikkhusikkhāya. <bold>Pahānenā</bold>ti paccakkhānena. Sikkhāpaccakkhānaṃ panettha sace bhikkhuliṅge ṭhito sikkhaṃ paccakkhāti, tassa kāyalaggampicīvaraṃ adhiṭṭhānaṃ vijahatīti dassanatthaṃ gahitaṃ. <bold>‘‘Sikkhāya ca pahānato’’</bold>ti ca likhanti, taṃ ‘‘hīnāyāvattanenāpi, sikkhāya ca pahānato’’ti pāṭhakkame sati yujjati. Yathāvutto pana pāṭho ‘‘sikkhāya ca pahānena, hīnāyāvattanenapī’’ti pāṭhakkame yujjati. Yathā tathā vā hotu, na koci virodho.</paragraph>
    <paragraph line="23"><bold>Paccuddhārenā</bold>ti cīvarassa paccuddharaṇena. ‘‘Kālakiriyāyā’’ti <bold>aṭṭhakathā</bold>vacanato <bold>vināsenā</bold>ti cīvarasāmikassa jīvitavināsova vuccatīti. <bold>Liṅgassa parivattanā</bold>ti bhikkhussa itthiliṅgaparivattanā, bhikkhuniyā purisaliṅgaparivattanāti evaṃ ubhayathā liṅgassa parivattanena. <bold>Sabbaṃ</bold><pageBreak edition="V" number="1.0207" /> navavidhampi cīvaraṃ. <bold>Adhiṭṭhāna</bold>nti ettha ‘‘imehi aṭṭhahī’’ti seso. Vuttovāyamattho <bold>aṭṭhakathāyaṃ</bold> ‘‘tattha purimehi aṭṭhahi sabbacīvarāni adhiṭṭhānaṃ vijahantī’’ti (pārā. aṭṭha. 2.469). <bold>Bhijjatī</bold>ti pajahati. Chiddassa bhāvo <bold>chiddabhāvo,</bold> tasmiṃ, chidde sati chidde jāteti vuttaṃ hoti. <bold>Ticīvara</bold>nti tīsu cīvaresu aññataranti vuttaṃ hoti. Ticīvarameva vāti gahetabbaṃ. Vuttañca ‘‘chiddabhāvena pana ticīvarassevā’’ti.</paragraph>
    <paragraph line="24" number="567"> Kīvappamāṇe chidde jāteti āha <bold>‘‘kaniṭṭhassā’’</bold>tiādi. <bold>‘‘Kaniṭṭha…pe… māṇaka’’</bold>nti iminā heṭṭhimaparicchedaṃ dasseti.</paragraph>
    <paragraph line="25" number="568"><bold>Eko</bold><pageBreak edition="M" number="1.0277" /><bold>tantupī</bold>ti dīghato vā tiriyato vā ekampi suttaṃ.</paragraph>
    <paragraph line="26" number="569"> Jiṇṇaṭṭhāne aggaḷaṃ dentena tecīvarikena vattitabbavidhiṃ dassetumāha <bold>‘‘paṭhama’’</bold>ntiādi. <bold>Paṭhama</bold>nti chinnaṭṭhānassa chindanato pubbeyeva. <bold>Aggaḷaṃ datvā</bold>ti vatthakhaṇḍaṃ alliyāpetvā. <bold>Rakkhatī</bold>ti ettha ‘‘adhiṭṭhāna’’nti anuvattate, ‘‘tecīvariko bhikkhū’’ti labbhati, evaṃ vatthakhaṇḍaṃ alliyāpento tecīvariko bhikkhu adhiṭṭhānaṃ rakkhatīti vuttaṃ hoti. Vipariyāyena adhiṭṭhānaṃ bhindatīti labbhati. Paṭhamaṃ dve koṭiyo ghaṭetvāti yojanā. Majjhe jiṇṇaṃ adhiṭṭhitacīvaraṃ majjhe chindanto tato pubbeyeva dve koṭiyo ekato ghaṭetvā sibbitvā. <bold>Pacchā</bold>ti koṭighaṭanato pacchā. <bold>Chindatī</bold>ti majjhaṃ ubhayakoṭiṃ kātuṃ chindati. <bold>Rakkhatī</bold>ti vuttappakārameva.</paragraph>
    <paragraph line="27" number="570"> Ticīvare kattha jātaṃ chiddamadhiṭṭhānaṃ bhindatīti āha <bold>‘‘caturaṅgulā’’</bold>tiādi. Cattāri ca aṭṭha ca <bold>caturaṭṭhaṃ,</bold> catunnaṃ aṭṭhannaṃ vā aṅgulānaṃ samāhāro <bold>caturaṭṭhaṅgulaṃ,</bold> tasmāti gahetabbaṃ. Caturaṅgulā aṭṭhaṅgulāti yojanā. <bold>Ora</bold>nti abbhantaraṃ. Ekañca dve ca ekadve, tesaṃ <bold>ekadvinnaṃ,</bold> ‘‘cīvarāna’’nti pakaraṇato labbhati, ekassa cīvarassa, dvinnañca cīvarānanti yojanā. Yathāsaṅkhyānuddesavasena ekassa tiriyato caturaṅgulato oraṃ, dvinnaṃ tiriyato aṭṭhaṅgulato oranti yojanā. Vākyadvayepi ‘‘chiddaṃ bhindatevā’’ti yojetabbaṃ.</paragraph>
    <paragraph line="28"><bold>Ekassa cīvarassā</bold>ti antaravāsakacīvarassa. <bold>Tiriyato</bold>ti vitthārato. <bold>Caturaṅgulaṃ ora</bold>nti caturaṅgulato <pageBreak edition="V" number="1.0208" /> abbhantare chiddaṃ adhiṭṭhānaṃ bhindati. <bold>Dvinna</bold>nti uttarāsaṅgasaṅghāṭīnaṃ. <bold>Tiriyato</bold>ti <pageBreak edition="M" number="1.0278" /> vitthārato. <bold>Aṭṭhaṅgulato ora</bold>nti aṭṭhaṅgulato abbhantare. Tiṇṇampi dīghato vidatthiyā oraṃ chiddaṃ adhiṭṭhānaṃ bhindatevāti yojanā. Ettha <bold>vidatthi</bold> vaḍḍhakividatthi gahetabbā. Evaṃ vuttaparicchedabbhantare chidde jāte tassa cīvarassa atirekacīvarattā dasāhamanatikkamitvā sūcikammaṃ katvā adhiṭṭhātabbaṃ. Tathā akarontena pana parikkhāracoḷaṃ adhiṭṭhātabbaṃ.</paragraph>
    <paragraph line="29" number="571"><bold>‘‘Nisīdanassā’’</bold>ti ‘‘nisīdanacīvarassā’’ti vattabbe uttarapadalopena vuttanti daṭṭhabbaṃ. <bold>Diyaḍḍhā</bold>ti ettha visesitabbā vidatthi ‘‘dve vidatthiyo’’ti ca ‘‘sugatassa vidatthiyā’’ti ca vuttasāmatthiyā labbhati. Aḍḍhena dutiyā <bold>diyaḍḍhā,</bold> dutiyaṃ aḍḍhametassāti ‘‘dutiyaḍḍhā’’ti vattabbe tiya-paccayalopena <bold>‘‘diyaḍḍhā’’</bold>ti vuttaṃ, aḍḍhadutiyāti vuttaṃ hoti. <bold>‘‘Sugatassa vidatthiyā’’</bold>ti pamāṇaniyamassa katattā vaḍḍhakividatthiyā tisso vidatthiyo ekā sugatavidatthi hoti. Idaṃ nisīdanacīvaraṃ dīghato vaḍḍhakihatthena tihatthaṃ, vitthārato chaḷaṅgulādhikadvihatthappamāṇaṃ hoti. ‘‘Dasā vidatthī’’ti (pāci. 533) vuttattā diyaḍḍhahatthā dasāti veditabbā.</paragraph>
    <paragraph line="30" number="572"><bold>Catasso</bold>ti etthāpi ‘‘vidatthiyo’’ti sāmatthiyāva labbhati. ‘‘Kaṇḍuppaṭicchādiyā’’ti vibhattipariṇāmena dīghatoti yojanā.</paragraph>
    <paragraph line="31" number="573"> Aḍḍhaṃ teyyaṃ tatiyaṃ yassā sā <bold>aḍḍhateyyā,</bold> aḍḍhatatiyāti vuttaṃ hoti.</paragraph>
    <paragraph line="32" number="574"> Tato uttariṃ <bold>taduttariṃ,</bold> tassa tassa vuttappamāṇato atirekaṃ. <bold>Adhikacchedana</bold>nti adhikassa pamāṇātirittaṭṭhānassa chedanaṃ assa pācittiyassa desanāyāti <pageBreak edition="M" number="1.0279" /> adhikacchedanaṃ, vuttappamāṇato adhikaṭṭhānaṃ chinditvā desetabbaṃ pācittiyaṃ. <bold>Udīritaṃ</bold> vuttaṃ pāḷiyāti attho.</paragraph>
    <paragraph line="33" number="575"><bold>Appamāṇenā</bold>ti guṇavasena appamāṇena sammāsambuddhena.</paragraph>
    <paragraph line="34" number="576"> Sabbaṃ vaṭṭatīti sambandho. <bold>‘‘Sabba’’</bold>nti iminā <bold>aṭṭhakathāya</bold> āgataṃ nīlādiṃ saṅgaṇhāti. Mahantādibhedaṃ sabbaṃ paccattharaṇacīvaraṃ vaṭṭati.</paragraph>
    <paragraph line="35" number="577"> ‘‘Mukhapuñchanacoḷaṃ <pageBreak edition="V" number="1.0209" /> eka’’nti padacchedo. Ekaṃ dhovitvā yāva sukkhāpīyati, tāva aññena mukhapuñchanena bhavitabbattā āha <bold>‘‘dvepi vaṭṭanti sabbathā’’</bold>ti.</paragraph>
    <paragraph line="36" number="579"> Pamāṇato, gaṇanato ca atītāti <bold>pamāṇagaṇanātītā</bold>. ‘‘Pamāṇātītā’’ti vacanena vinayadharānaṃ appamāṇaguṇataṃ dasseti, ‘‘gaṇanātītā’’ti iminā atikkantagaṇanataṃ. Pakataṃ vinaye paṭhamaṃ kataṃ buddhena bhagavatā paññattaṃ jānantīti pakataññū, vinayadharā, te <bold>pakataññuno</bold>. Aparimāṇaguṇamaṇigaṇabhūsitaupālidāsakādimahātherācariyaparamparāgatā saṅkhyāpathātītā vinayadharāti vuttaṃ hoti.</paragraph>
    <paragraph line="37" number="580"><bold>Sugataṭṭhaṅgulāyāma</bold>nti vaḍḍhakiratanappamāṇadīghaṃ. <bold>Caturaṅgulavitthata</bold>nti vaḍḍhakividatthippamāṇavitthāraṃ. Vikappanupagaṃ pacchimaṃ cīvaraṃ nāma hoti. <bold>Pacchimaṃ cīvara</bold>nti parissāvanapaṭādīnaṃ visesanaṃ, pacchimacīvarappamāṇanti vuttaṃ hoti.</paragraph>
    <paragraph line="38" number="581"><bold>Parissāvapaṭa</bold>nti udakaparissāvanatthaṃ paṭaṃ. <bold>Pattatthavika</bold>nti pattakañcukaṃ. <bold>Potthakatthavika</bold>nti potthakakañcukaṃ <pageBreak edition="M" number="1.0280" />. <bold>Ādi</bold>ggahaṇena pacchimappamāṇādiṃ yaṃ kiñci paṭaṃ, daṇḍapaṭañca saṅgaṇhāti.</paragraph>
    <paragraph line="39" number="582"><bold>Adhiṭṭhātu</bold>nti parikkhāracoḷaṃ adhiṭṭhātuṃ. <bold>Ṭhapite</bold>ti anadhiṭṭhāya ṭhapite. <bold>Mahāpaccariyaṃ</bold> pana ‘‘anāpattī’’ti (pārā. aṭṭha. 2.469) āha. <bold>Natthi dosatā</bold>ti doso eva dosatā. ‘‘Attano santakabhāvato mocetvā ṭhapitaṃ sandhāya <bold>mahāpaccariyaṃ</bold> anāpatti vuttā’’ti vadanti. ‘‘Iminā bhesajjaṃ cetāpessāmi, idaṃ mātuyā dassāmī’’ti ṭhapentena adhiṭṭhātabbaṃ. ‘‘Idaṃ bhesajjassa, mātuyā’’ti vibhajitvā sasantakabhāvato mocite adhiṭṭhānakiccaṃ natthīti adhippāyo. Hoti cettha –</paragraph>
    <gatha1 line="40">‘‘Yaṃ vatthaṃ bhikkhunā laddhaṃ, kataṃ mātādisantakaṃ;</gatha1>
    <gathalast line="41">Nissaggiyaṃ na hotīti, tamāhu vinayaññuno’’ti.</gathalast>
    <paragraph line="42" number="583"><bold>Vassamāse caturo</bold>ti vassāne caturo māse, adhiṭṭhānakiriyāya cattāro māse avicchedoti <pageBreak edition="V" number="1.0210" /> accantasaṃyoge upayogavacanaṃ. Vassike cattāro māse nivāsetabbā sāṭikā <bold>vassikasāṭikā</bold>.</paragraph>
    <paragraph line="43" number="584"> Kaṇḍuṃ paṭicchādetīti <bold>kaṇḍuppaṭicchādi,</bold> kaṇḍurogāturassa bhikkhuno tappaṭicchādanatthamanuññātacīvarassetamadhivacanaṃ. Honti cettha –</paragraph>
    <gatha1 line="44"><bold>‘‘Mātikaṭṭhakathāya</bold>ssā, kaṇḍucchādikasāṭiyā;</gatha1>
    <gathalast line="45">Na kālātikkame vuttaṃ, adhiṭṭhānavivaṭṭanaṃ.</gathalast>
    <gatha1 line="46">Adhiṭṭhānapahānaṅge-su vuttattā visesato;</gatha1>
    <gathalast line="47">Vīmaṃsitabbaṃ viññūhi, tattha yaṃ kāraṇaṃ siyā’’ti.</gathalast>
    <paragraph line="48" number="586"><bold>‘‘Asammukhe</bold><pageBreak edition="M" number="1.0281" /><bold>etanti cā’’</bold>ti vacaneneva sammukhe ‘‘ima’’nti viññāyati. Vicakkhaṇo paccuddhareyyāti yojanā.</paragraph>
    <paragraph line="49" number="587"> Adhiṭṭhitanti <bold>adhiṭṭhānaṃ</bold>.</paragraph>
    <paragraph line="50" number="588"><bold>Iti sabbamida</bold>nti evaṃ vuttaṃ idaṃ ticīvarādīnaṃ pamāṇādisabbavidhānaṃ. <bold>Tecīvarikabhikkhuno</bold>ti ticīvarādhiṭṭhānena adhiṭṭhitatecīvarikassa vinayatecīvarikassa. Tiṇṇaṃ cīvarānaṃ samāhāro <bold>ticīvaraṃ,</bold> tiṇṇaṃ ticīvarānaṃ samāhāroti ‘‘titicīvara’’nti vattabbe ekadesasarūpekasesanayena ‘‘ticīvara’’nti navacīvarāni saṅgahitāni, ticīvare niyutto tecīvarikoti vinayatecīvariko vuccati. Dhutaṅgatecīvarikassāpi ticīvare idameva vidhānanti sopi saṅgayhati. Aññesu vā pana chasu cīvaresu parikkhāracoḷaṃ ekaṃ aṃsakāsāvameva vaṭṭati. <bold>Tathā vatvāvā</bold>ti ‘‘imaṃ parikkhāracoḷaṃ adhiṭṭhāmī’’tiādinā nayena vatvā. <bold>Taṃ</bold> parikkhāracoḷaṃ. Parikkhāracoḷamassa atthi, tattha vā niyuttoti <bold>parikkhāracoḷiko</bold>.</paragraph>
    <paragraph line="51" number="589"> ‘‘Ticīvaraṃ pana parikkhāracoḷaṃ adhiṭṭhātuṃ vaṭṭati, na vaṭṭatī’’ti anuyogaṃ katvā ‘‘vaṭṭatī’’ti <pageBreak edition="V" number="1.0211" /> (pārā. aṭṭha. 2.469) <bold>aṭṭhakathāya</bold> vuttattā idha <bold>‘‘ticīvara’’</bold>nti cīvarattayameva vuttaṃ. ‘‘Sukhaparihāratthaṃ ekampi vikappetabba’’nti vacanato ekadese samudāyopacāravasena ekampi vikappetabbameva hoti.</paragraph>
    <paragraph line="52"><bold>Parikkhāracoḷaṃ kātumpi vaṭṭatī</bold>ti baddhasīmato bahi vasantena ekakena tecīvarikena antoaruṇe asatiyā tīsu cīvaresu hatthapāse akatesu nissaggiyaṃ pācittiyaṃ hotīti, vinayakammaṃ kātuṃ sabhāgapuggalānaṃ dullabhattā <pageBreak edition="M" number="1.0282" /> ca sukhaparihāratthaṃ tīsu ekaṃ vā sabbāni eva vā ticīvaranāmena katādhiṭṭhānāni paccuddharitvā parikkhāracoḷanāmena adhiṭṭhātumpi vaṭṭatīti vuttaṃ hoti.</paragraph>
    <paragraph line="53">Evaṃ aggahetvā ‘‘sace ticīvaraṃ parikkhāracoḷādhiṭṭhānaṃ labheyya, udositasikkhāpade parihāro niratthako bhaveyyā’’ti (pārā. aṭṭha. 2.469) vuttaṃ mahāpadumattherassa mataṃ dassetumāha <bold>‘‘evaṃ cudosite’’</bold>tiādi. <bold>Evaṃ ce</bold>ti evaṃ ticīvaraṃ parikkhāracoḷaṃ adhiṭṭhahitvā pariharituṃ vaṭṭati ce. <bold>Udosite</bold>ti imassa sikkhāpadassa anantare dutiyakathinasikkhāpade. <bold>Vutto parihāro</bold>ti ‘‘ekakulassa gāmo hoti parikkhitto ca. Antogāme cīvaraṃ nikkhipitvā antogāme vatthabba’’ntiādinā (pārā. 478) nayena <bold>padabhājanā</bold>vasāne vutto, idha ca ‘‘gāmādīsu padesesū’’tiādinā nayena anantaraṃ vakkhamāno ticīvarassa pariharaṇavidhi. <bold>Niratthako</bold>ti parikkhāracoḷanāmena adhiṭṭhitacīvarassa tena vidhinā ticīvaraṃ apariharantassāpi bhikkhuno anāpattibhāvato nippayojanoti attho.</paragraph>
    <paragraph line="54" number="590"> Tappariharitumāha <bold>‘‘na’’</bold>iccādi. Na niratthakoti yojanā. Hetuṃ dassetumāha <bold>‘‘tecīvarikassevā’’</bold>tiādi. Yo ticīvaranāmena adhiṭṭhānaṃ apaccuddharitvā satiṃ upaṭṭhapetvā antoaruṇe cīvaraṃ hatthapāsato amocetvā aruṇaṃ uṭṭhāpeti, tādisassa <bold>tecīvarikasseva</bold> tasmiṃ sikkhāpade udositaparihārassa bhagavatā desitattāti attho. Yasmā tādisasseva tecīvarikassa udositasikkhāpade parihāro vutto, <bold>tasmā. Taṃ sabbampī</bold>ti taṃ navavidhaṃ sabbampi cīvaraṃ. <bold>Parikkhāracoḷassā</bold>ti parikkhāracoḷanāmena adhiṭṭhahitvā cīvaraṃ paribhuñjitukāmassa parikkhāracoḷanāmena adhiṭṭhātuṃ <bold>vaṭṭati</bold>.</paragraph>
    <paragraph line="55" number="591"> Iminā <pageBreak edition="M" number="1.0283" /> udositaparihārassa aniratthakabhāvaṃ sādhetvā idāni ‘‘ticīvaraṃ parikkhāracoḷanāmenāpi <pageBreak edition="V" number="1.0212" /> adhiṭṭhātuṃ vaṭṭatī’’ti imassa adhikatthassa mahākāruṇikena anuññātabhāve kiriyantarānujānanasaṅkhātaadhikavacanassa ñāpakahetubhāvaṃ dassetumāha <bold>‘‘adhiṭṭhetī’’</bold>tiādi. Imasmiṃyeva sikkhāpade anāpattivāre ‘‘anāpatti antodasāhaṃ adhiṭṭheti, vikappetī’’ti pāṭhe anāpattibhāve ‘‘adhiṭṭhetī’’ti ettakeneva pariyatte (pārā. 469) ‘‘vikappetī’’ti kiriyantarānujānanena pakārantarenāpi doso natthīti adhippāyassa viññāpitattāti attho.</paragraph>
    <paragraph line="56" number="592"><bold>Evaṃ karontassā</bold>ti ticīvaranāmena adhiṭṭhānaṃ paccuddharitvā parikkhāracoḷanāmena adhiṭṭhahantassa. Idāni atippasaṅgaṃ dassetukāmassa codakassa adhippāyaṃ dassetumāha <bold>‘‘eva’’</bold>ntiādi. Mūlādhiṭṭhānaṃ pahāya kātabbappakārantarassāpi vijjamānattā ticīvaraṃ paccuddharitvā mukhapuñchanādikaṃ katvā adhiṭṭhahatopi doso na siyāti kasmā nāpajjatīti attho. Naiti atippasaṅganivāraṇe.</paragraph>
    <paragraph line="57" number="593"><bold>Kiccavidhānato</bold>ti tesaṃ mukhapuñchanādīnaṃ attano attano kiccassa sādhanato, tādisaṃ kiccavisesāpekkhaṃ vinā taṃtaṃnāmena adhiṭṭhātuṃ na yujjatīti adhippāyo. <bold>Akiccassā</bold>ti mukhapuñchanādikiccarahitassa. <bold>Adhikassā</bold>ti paccuddharitvā paṭhamaṃ adhiṭṭhānassa vijahitattā atirekassa. <bold>Assā</bold>ti ticīvarassa. <bold>Adhiṭṭhānaṃ tu yujjatī</bold>ti dasāhaṃ anatikkamitvā parikkhāracoḷanāmena adhiṭṭhānaṃ pana yujjati.</paragraph>
    <paragraph line="58" number="594"> Nidhānassa <pageBreak edition="M" number="1.0284" /> mukhaṃ upāyoti <bold>nidhānamukhaṃ,</bold> antaravāsakāditaṃtaṃcīvaranāmena adhiṭṭhānato atirekaṃ yaṃ kiñci cīvaraṃ yathā ṭhapitaṃ āpattiṃ na karoti, tathā nidhānassa upāyoti attho. <bold>Etaṃ</bold> parikkhāracoḷādhiṭṭhānaṃ. <bold>Mahāpaccariya</bold>nti brāhmaṇatissabhaye bhikkhusaṅghaṃ jambudīpaṃ netuṃ sakkassa devānamindassa āṇattiyā visukammena nimmitamahāpaccariyaṃ nisīditvā likhitattā taṃnāmakāyaṃ vinayaṭṭhakathāyaṃ, ‘‘mahāpaccariyādisū’’tipi likhanti.</paragraph>
    <paragraph line="59" number="595"> Parikkhāracoḷanāmena adhiṭṭhānavidhānassa vuttappamāṇaṃ katamanti āha <bold>‘‘cīvara’’</bold>ntiādi. ‘‘Nidāne uppattito’’ti padacchedo. <bold>‘‘Cīvaraṃ paripuṇṇa’’</bold>nti <bold>nidāne</bold> ‘‘ticīvaraṃ sampuṇṇaṃ vijjati, idamatirekacīvaraṃ kiṃ kātabba’’nti bhikkhūhi bhagavato ārocitavatthumhi <pageBreak edition="V" number="1.0213" />. <bold>Uppattito</bold>ti parikkhāracoḷādhiṭṭhānassa uppannattā, anuññātattāti attho. ‘‘Tena kho pana samayena bhikkhūnaṃ paripuṇṇaṃ hoti ticīvaraṃ, attho ca hoti parissāvanehipi thavikāhipi. Bhagavato etamatthaṃ ārocesuṃ. Anujānāmi bhikkhave parikkhāracoḷaka’’nti (mahāva. 357) ettha <bold>pāḷiyaṃ</bold> evaṃ vippavāsasukhatthaṃ nāmenādhiṭṭhitaticīvaraṃ adhiṭṭhānaṃ paccuddharitvā parikkhāracoḷanāmena adhiṭṭhātuṃ vaṭṭatīti sādhanena tadekasādhanattā eva ekampi cīvaraṃ vikappetuṃ vaṭṭatīti vuttameva hoti. Tenevāha <bold>aṭṭhakathāyaṃ</bold> ‘‘evañca sati yo ticīvare ekena cīvarena vippavasitukāmo hoti, tassa ticīvarādhiṭṭhānaṃ paccuddharitvā vippavāsasukhatthaṃ vikappanāya okāso dinno hotī’’ti (pārā. aṭṭha. 2.469).</paragraph>
    <paragraph line="60" number="596-8"> Ettāvatā kappiyacīvarañca tattha kattabbañca dassetvā idāni akappiyacīvaraṃ dassetumāha <bold>‘‘kusavākādī’’</bold>tiādi. <bold>Kusa</bold>nti dabbatiṇaṃ. <bold>Vāka</bold>nti rukkhādīnaṃ vākaṃ. <bold>Ādi</bold>-saddena <pageBreak edition="M" number="1.0285" /> phalakaṃ gahitaṃ, <bold>cīra</bold>-saddo cīvarapariyāyo, imasmiṃ kusādayo ganthetvā kate cīvareyeva vattati. <bold>Kesajaṃ kambala</bold>nti manussakesehi vītakambalañca. <bold>Vālajaṃ kambala</bold>nti assavālacamaravālehi vītakambalañca. <bold>Ulūkapakkha</bold>nti kosiyasakuṇapattaṃ. Idha pana taṃ ganthetvā katacīvarameva gahetabbaṃ. <bold>Ajinakkhipe</bold>ti ajinadīpicamme. ‘‘Dhārayato thullaccaya’’nti paccekaṃ sambandho.</paragraph>
    <paragraph line="61"><bold>Kadalidusse</bold>ti kadalivākamayavatthe. <bold>Erakadusse</bold>ti erakamayavatthe. <bold>Akkadusse</bold>ti akkadaṇḍe vā tesaṃ suttāni vā gahetvā katavatthe. <bold>Potthake</bold>ti makacivākamayavatthe. <bold>Tirīṭe vā</bold>ti evaṃnāmake rukkhatace. <bold>Veṭhane</bold>ti sīsaveṭhane. <bold>Kañcuke</bold>ti kavace.</paragraph>
    <paragraph line="62"><bold>Sabbanīlake</bold>ti kevalanīlake. Esa nayo <bold>mañjeṭṭhā</bold>dīsu. <bold>Mahānāmaratte</bold>ti tanupadumadalavaṇṇaratte. <bold>Mahāraṅgaratte</bold>ti satapadivaṇṇaratte.</paragraph>
    <paragraph line="63" number="599"><bold>Acchinnadasake</bold>ti acchinnā dasā yassa, tasmiṃ cīvare. Esa nayo <bold>dīghadase</bold>pi. <bold>Phaladase</bold>ti phalasadisaganthitā dasā yassa, tasmiṃ. <bold>Pupphadase</bold>ti kaṇṇikaṃ bandhitvā vikāsetvā katā dasā yassa, tasmiṃ cīvareti attho. <bold>Acchinnacīvarassā</bold>ti naggaṃ katvā corehi viluttacīvarassa <pageBreak edition="V" number="1.0214" />. <bold>Etthā</bold>ti kusavākādīsu, sabbanīlādīsu ca. <bold>Kiñcī</bold>ti ekampi akappiyaṃ natthi ananulomikaṃ natthi. ‘‘Naggena etesu akappiyacīvaresu yaṃkiñci laddhaṃ, tena hirikopinaṃ paṭicchādetvā pacchā kappiyacīvare laddhe taṃ adhivāsetvā idaṃ akappiyacīvaraṃ pariccajitabbaṃ. Sabbanīlakādivatthesu laddhesu kappiyarajanena rajitvā, taṃ vaṇṇaṃ nāsetvā vā kappiyavatthāni ubhayapassesu <pageBreak edition="M" number="1.0286" /> alliyāpetvā, paṭicchādetvā vā nivāsetuṃ vaṭṭatī’’ti <bold>aṭṭhakathāyaṃ</bold> vuttaṃ.</paragraph>
    <paragraph line="64" number="600"><bold>‘‘Antodasāha’’</bold>nti idaṃ ‘‘adhiṭṭhetī’’tiādīhi sabbapadehipi yojetabbaṃ. <bold>Vissajjetī</bold>ti aññassa deti. Idha dānaṃ duvidhaṃ sammukhādānaṃ, parammukhādānanti. Paṭiggāhakaṃ disvā ‘‘idaṃ tuyhaṃ dammī’’ti dānaṃ <bold>sammukhādānaṃ</bold> nāma. Parammukhā ‘‘idaṃ itthannāmassa dammī’’ti dinnaṃ <bold>parammukhādānaṃ</bold>. ‘‘Idaṃ tvaṃ gaṇhāhī’’ti vā ‘‘tuyhaṃ gaṇhāhī’’ti vā vutte ‘‘mayhaṃ gaṇhāmī’’ti sace vadati, dānagahaṇadvayampi suddhaṃ. ‘‘Idaṃ tava santakaṃ karohi, tava santakaṃ hotu, tava santakaṃ hotī’’ti dāyakena vutte gaṇhantopi ‘‘mama santakaṃ karomi, mama santakaṃ hotu, mama santakaṃ hotī’’ti vadati ce, dānaṃ, gahaṇañca asuddhaṃ hoti. ‘‘Tava santakaṃ karohī’’ti vutte pana ‘‘sādhu bhante mayhaṃ gaṇhāmī’’ti vatvā gaṇhāti, gahaṇaṃ suddhaṃ. ‘‘Idaṃ tuyhaṃ gaṇhāhī’’ti vutte ‘‘ahaṃ na gaṇhāmī’’ti vadati, puna ‘‘dinnaṃ mayā, tuyhaṃ gaṇhāhī’’ti vutte itaropi puna paṭikkhipati, taṃ cīvaraṃ kassaci asantakattā dasāhātikkamenāpi nissaggiyaṃ na hotīti pacchā tesu dvīsu yo icchati, tena adhiṭṭhāya paribhuñjitabbanti sabbamidaṃ <bold>aṭṭhakathāya</bold> (pārā. aṭṭha. 2.469 atthato samānaṃ) vuttaṃ.</paragraph>
    <paragraph line="65">Adhiṭṭhitacīvare adhiṭṭhāne vematikena attano vimatiṃ paṭhamaṃ āvi katvā ‘‘sace anadhiṭṭhitaṃ, evaṃ kate kappiyaṃ hotī’’ti cintetvā nissajjetvā vinayakammaṃ karontassa musāvādadoso nāpajjati. Yathāha <bold>aṭṭhakathāyaṃ</bold> ‘‘na hi evaṃ jānāpetvā vinayakammaṃ karontassa musāvādo hotī’’ti (pārā. aṭṭha. 2.469). ‘‘Keci ‘tathā vematikacīvaraṃ aññena <pageBreak edition="M" number="1.0287" /> vissāsena gahetvā puna dātabba’nti vadanti, taṃ na sundara’’nti (pārā. aṭṭha. 2.469 thokaṃ visadisaṃ) tattheva vuttaṃ.</paragraph>
    <paragraph line="66"><bold>Vinassatī</bold>ti corādīhi vinassati. ‘‘Nassati, ḍayhati, acchinditvā gaṇhantī’’ti imānipi <pageBreak edition="V" number="1.0215" /> vināsappakārattā ‘‘vinassatī’’ti imināva saṅgayhanti. Tattha <bold>‘‘nassatī’’</bold>ti idaṃ corādīhi haṭaṃ sandhāya vuttaṃ, <bold>‘‘vinassatī’’</bold>ti idaṃ undūrakhāyitādiṃ sandhāya vuttaṃ, <bold>‘‘ḍayhatī’’</bold>ti agginā daḍḍhaṃ sandhāya. <bold>Vissāse</bold>ti ettha sandiṭṭho ca sambhatto ca ālapito ca jīvati ca gahite cattamano hotīti pañcaṅgasamannāgatena attani vissāsena aññena gahiteti attho. <bold>Pakāsitā</bold>ti ‘‘anāpatti antodasāhaṃ adhiṭṭhetī’’tiādinā (pārā. 469) nayena vuttā.</paragraph>
    <paragraph line="67" number="601"> Idaṃ pana samuṭṭhānaṃ nāmena kathinasamuṭṭhānaṃ nāmāti attho. Idaṃ kathinasamuṭṭhānaṃ nāma kāyavācato ca kāyavācācittato ca samuṭṭhāti. Atirekacīvarabhāvassa jānanacittena paṇṇattijānanacitte asatipi āpattisambhavato <bold>acittaṃ</bold>. Anadhiṭṭhānato, avikappanato ca <bold>akriyaṃ</bold>. Kammaṭṭhānamanuyuñjanto vā cetiyādiṃ vandanto vā ekādasamaṃ aruṇaṃ uṭṭhāpeti, kusalacitto āpajjati, kalahādipasuto vā vītikkamaṃ jānanto vā uṭṭhāpeti, akusalacitto āpajjati, khīṇāsavo pana asatiyā vā paṇṇattiṃ ajānanto vā tathā karonto abyākatacitto āpajjatīti <bold>ticittaṃ</bold>. Vuttanayena kammaṭṭhānādimanuyuñjantassa somanassacittasamaṅgino sukhavedanā, upekkhācittasamaṅgino upekkhāvedanā, kalahādipasutassa domanassacittasamaṅgino dukkhavedanā hotīti <bold>tivedanaṃ</bold>. Esa nayo uparipi evarūpe ṭhāne yojetabbo.</paragraph>
    <centered line="68">Paṭhamakathinakathāvaṇṇanā.</centered>
    <paragraph line="69" number="602"><bold>Gāmādīsu</bold><pageBreak edition="M" number="1.0288" /><bold>padesesu tipañcasū</bold>ti ticīvarāni nikkhipitvā vippavāsena dosaṃ, uppajjanaṭṭhānañca dassetuṃ ‘‘gāmo ekūpacāro’’tiādinā (pārā. 477) nayena <bold>pāḷiyaṃ</bold> vuttagāmanivesanaudositaaṭṭamāḷapāsādahammiyanāvāsatthakhettadhaññakara- ṇaārāmavihārarukkhamūlaajjhokāsasaṅkhātesu pannarasasu cīvaranikkhepaṭṭhānesūti vuttaṃ hoti. Ettha <bold>gāmo</bold> nāma ekakuṭikādigāmo.</paragraph>
    <paragraph line="70"><bold>Nivesanaṃ</bold> nāma gāmato bahi catusālādiko geho. Tenāha <bold>gaṇṭhipade</bold> ‘‘gāmanivesanānaṃ visesaṃ vadantā ‘puna ekaparicchedaṃ katvā nivesitā bahugehā nivesanaṃ nāma hontī’ti vadanti, tasmā idaṃ nivesanādi sabbaṃ ‘gāmato bahī’ti gahetabba’’nti. Idañca tattheva vuttaṃ ‘‘nivesanādikaṃ <pageBreak edition="V" number="1.0216" /> antogāme ce hoti, gāme vuttaparihārasseva labbhanato antogāmato bahī’ti gahetabba’’nti.</paragraph>
    <paragraph line="71"><bold>Aṭṭhakathāyaṃ</bold> ‘‘udositoti yānādīnaṃ bhaṇḍānaṃ sālā’’ti (pārā. aṭṭha. 2.482-487) vuttasarūpaṃ <bold>udositaṃ</bold> nāma. ‘‘Aṭṭoti paṭirājādipaṭibāhanatthaṃ iṭṭhakāhi kato bahalabhittiko catupañcabhūmiko patissayaviseso’’ti (pārā. aṭṭha. 2.482-487) vuttasarūpo <bold>aṭṭo</bold> nāma. ‘‘Māḷoti ekakūṭasaṅgahito caturassapāsādo’’ti (pārā. aṭṭha. 482-487) vutto ekakaṇṇikasaṅgahito caturassageho <bold>māḷo</bold> nāma. <bold>Pāsādo</bold>ti dīghapāsādo. <bold>Hammiya</bold>nti muṇḍacchadanapāsādo. <bold>Nāvā</bold>ti yānappatti. <bold>Sattha</bold>nti jaṅghasatthasakaṭasatthavasena duvidho janasamūho, so ca niviṭṭhāniviṭṭhavasena paccekaṃ duvidho. Tattha niviṭṭhe vatiādiparikkhepopi hoteva.</paragraph>
    <paragraph line="72"><bold>Khetta</bold>nti <pageBreak edition="M" number="1.0289" /> yavakhettādikhettaṃ. <bold>Dhaññakaraṇaṃ</bold> khalaṃ. <bold>Ārāmo</bold> pupphārāmo, phalārāmo ca. <bold>Vihāro</bold>ti ekampi senāsanaṃ vuccati. ‘‘Rukkho nāma yaṃ majjhantike kāle samantā chāyā pharatī’’ti (pārā. 494) vuttappamāṇaparicchanno <bold>rukkho. Ajjhokāso</bold> nāma sattabbhantaro, so viñcāṭaviādiagāmakāraññe ca macchabandhānaṃ agamanapathe samuddadīpe ca labbhati. <bold>Macchabandhānaṃ agamanapatho</bold> nāma udakapiṭṭhiyā gantvā puna tadaheva gehaṃ āgantuṃ asakkuṇeyyatāya dūro samuddappadeso vuccati.</paragraph>
    <paragraph line="73">Ayaṃ gāmādiko paccekaṃ ekūpacāro, nānūpacāroti duvidho. Tattha ajjhokāsaṃ vinā gāmādiko taṃtaṃrājādisāmikakulānaṃ ekatthanānatthavasena ekakulasantako ce hoti, ekūpacāro. Nānākulasantako ce, nānūpacāro hoti. Vuttañhetaṃ ‘‘gāmo ekūpacāro nāma ekakulassa gāmo hotī’’tiādi (pārā. 478). <bold>Aṭṭhakathāyampi</bold> vuttaṃ ‘‘ekakulassa gāmoti ekassa rañño vā bhojakassa vā gāmo’’ti ca ‘‘nānākulassa gāmoti nānārājūnaṃ vā bhojakānaṃ vā gāmo vesālīkusinārādisadiso’’ti (pārā. aṭṭha. 2.479) ca.</paragraph>
    <paragraph line="74">Ekakulena kārāpito vihāro ekūpacāro, nānākulehi kārāpito nānūpacāro hoti. Yathāha <bold>gaṇṭhipade</bold> ‘‘vihāre ekakulanānākulavohāro kārāpakānaṃ vasena vutto’’ti. Ajjhokāse pana <pageBreak edition="V" number="1.0217" /> upacārabhedo abbhantaravasena veditabbo. Vuttañcetaṃ <bold>pāḷiyaṃ</bold> ‘‘ajjhokāso ekūpacāro nāma agāmake araññe samantā sattabbhantarā ekūpacāro. Tato paraṃ nānūpacāro’’ti. Idha ekaṃ <bold>abbhantaraṃ</bold> aṭṭhavīsatiratanaṃ hoti. Yathāha <pageBreak edition="M" number="1.0290" /><bold>aṭṭhakathāyaṃ</bold> ‘‘ekaṃ abbhantaraṃ aṭṭhavīsatihattha’’nti (pārā. aṭṭha. 2.489). Evaṃ saṅkhepato vuttasarūpappabhedāni pannarasa ṭhānāni dassetumāha ‘‘gāmādīsu padesesu tipañcasū’’ti. Ayamettha saṅkhepo, vitthāro pana pāḷiaṭṭhakathāvaṇṇanato veditabbo.</paragraph>
    <paragraph line="75">‘‘Ticīvarena vippavāseyyāti saṅghāṭiyā vā uttarāsaṅgena vā antaravāsakena vā. Antogāme cīvaraṃ nikkhipitvā’’ti (pārā. 476, 478) vacanato ettha <bold>ticīvara</bold>nti tiṇṇaṃ cīvarānamaññatarameva cīvaraṃ vattabbaṃ. <bold>Ekaratta</bold>nti vippavāsakiriyāya accantasaṃyoge upayogavacanaṃ. <bold>Api</bold>-saddena kiṃ pana dirattādikanti dasseti.</paragraph>
    <paragraph line="76"><bold>Saṅghasammutiyā vinā</bold>ti ticīvaraṃ pariharituṃ asamatthena gilānena bhikkhunā saṅghaṃ vanditvā ukkuṭikaṃ nisīditvā añjaliṃ paggayha ‘‘ahaṃ bhante gilāno, na sakkomi ticīvaraṃ ādāya pakkamituṃ, sohaṃ bhante saṅghaṃ ticīvarena avippavāsasammutiṃ yācāmī’’ti tikkhattuṃ yācitena saṅghena tassa ñattidutiyāya kammavācāya dinnaṃ avippavāsasammutiṃ vināti vuttaṃ hoti. Tathā laddhasammutikassa gilānassa bhikkhuno tasmiṃ gelaññe avūpasante vā vūpasantepi cīvaranikkhepaṭṭhānaṃ āgamanakāle vā uppanne aññepi roge avūpasante tāyayeva sammutiyā na doso.</paragraph>
    <paragraph line="77" number="603"><bold>Bhikkhuno</bold>ti aladdhasammutikassa bhikkhuno. <bold>Tena</bold> cīvarena. <bold>Vippavatthuṃ na vaṭṭatī</bold>ti vinā vasituṃ na vaṭṭati. Kiṃ vuttaṃ hoti? ‘‘Ekakulassa gāmo hoti parikkhitto ca, antogāme cīvaraṃ nikkhipitvā antogāme vatthabbaṃ. Aparikkhitto hoti, yasmiṃ ghare cīvaraṃ nikkhittaṃ hoti, tasmiṃ ghare vatthabbaṃ, hatthapāsā vā na vijahitabbaṃ. Nānākulassa <pageBreak edition="M" number="1.0291" /> gāmo hoti parikkhitto ca, yasmiṃ ghare cīvaraṃ nikkhittaṃ hoti, tasmiṃ ghare vatthabbaṃ sabhāye vā dvāramūle vā, hatthapāsā vā na vijahitabba’’ntiādinā (pārā. 478) nayena <bold>pāḷiyā</bold> vuttaṭṭhānato bahi aruṇaṃ uṭṭhāpetuṃ na vaṭṭatīti vuttaṃ hoti.</paragraph>
    <paragraph line="78">Imasmiṃ <pageBreak edition="V" number="1.0218" /> pāṭhe <bold>‘‘parikkhitto’’</bold>ti idaṃ pākārena vā vatiyā vā parikhāya vā parikkhittaṃ sandhāya vuttaṃ. <bold>Hatthapāsā vā</bold>ti ettha <bold>hatthapāsā</bold> nāma aḍḍhatiyaratanaṃ hoti. Yathāha <bold>aṭṭhakathāyaṃ</bold> ‘‘taṃ gharaṃ samantato hatthapāsā na vijahitabbaṃ, aḍḍhateyyaratanappamāṇā padesā uddhaṃ na vijahitabbanti vuttaṃ hotī’’ti (pārā. aṭṭha. 2.477-478).</paragraph>
    <paragraph line="79">Vippavasantassa ko dosoti āha <bold>‘‘hoti…pe… aruṇuggame’’</bold>ti. Anuññātaṭṭhānato hi bahi cīvarena vinā aruṇaṃ uṭṭhāpentassa taṃ cīvaraṃ nissajjitabbaṃ hoti, taṃhetukā pācittiyāpattipi hotīti attho. Teneva vakkhati ‘‘nissajjitvā…pe… viññunā’’ti.</paragraph>
    <paragraph line="80" number="604"><bold>Nhāyantassevā</bold>ti cīvarassa hatthapāsato dūre nahāyantasseva, anādare sāmivacanaṃ.</paragraph>
    <paragraph line="81" number="606"> Acchinnaṃ viluttaṃ cīvaraṃ yassa so <bold>acchinnacīvaro,</bold> bhikkhu, tassa ṭhānaṃ <bold>acchinnacīvaraṭṭhānaṃ,</bold> tasmiṃ.</paragraph>
    <paragraph line="82" number="607"><bold>Nivāsetvā</bold>ti ettha ‘‘antaravāsaka’’nti ca <bold>gahetvā</bold>ti ettha ‘‘itarānī’’ti ca seso. Idañca gantabbaṭṭhāne, āsanne magge ca manussasambādhe asati kattabbadassanaṃ. Itarattha nivāsetvā, pārupitvā ca saṅghāṭiṃ aṃse katvāva gantabbaṃ hoti. Vihāre sabhāgesu alabbhamānesu āsanasālampi gantvā sabhāgassa santike vinayakammaṃ kattabbanti <pageBreak edition="M" number="1.0292" /><bold>aṭṭhakathāyaṃ</bold> (pārā. aṭṭha. 2.495 atthato samānaṃ) vuttaṃ. <bold>‘‘Nissajjitvā’’</bold>ti iminā ‘‘idaṃ me bhante cīvaraṃ rattivippavutthaṃ aññatra bhikkhusammutiyā nissaggiyaṃ, imāhaṃ saṅghassa nissajjāmī’’ti saṅghe vā ‘‘idaṃ me bhante cīvaraṃ…pe… ahaṃ āyasmantānaṃ nissajjāmī’’ti tiṇṇaṃ, dvinnaṃ vā santike vā ‘‘idaṃ me āvuso…pe… imāhaṃ āyasmato nissajjāmī’’ti ekassa santike vā vatvā nissajjitvāti vuttaṃ hoti. <bold>Viññunā</bold>ti evaṃ nissaggiyavatthunissajjanādinānappakāravidhijānanakena ñāṇavatāti attho.</paragraph>
    <paragraph line="83" number="608"><bold>Taṃ</bold> nissaggiyacīvaraṃ.</paragraph>
    <paragraph line="84" number="609"><bold>‘‘Adentassa ca nissaṭṭhaṃ dukkaṭa’’</bold>nti iminā ‘‘byattena bhikkhunā paṭibalena āpatti <pageBreak edition="V" number="1.0219" /> paṭiggahetabbā, nissaṭṭhacīvaraṃ dātabba’’nti vuttattā imaṃ vidhiṃ jānanatāya <bold>byattena</bold> yathāvidhiṃ kātuṃ samatthatāya <bold>paṭibalena khandhake</bold> (cūḷava. 239) āgatanayena āpattiṃ paṭiggahetvā nissaṭṭhacīvaraṃ hatthena gahetvā nisīdāpetvā sace saṅgho hoti, ‘‘suṇātu me bhante saṅgho, idaṃ cīvaraṃ itthannāmassa bhikkhuno nissaggiyaṃ saṅghassa nissaṭṭhaṃ, yadi saṅghassa pattakallaṃ, saṅgho imaṃ cīvaraṃ itthannāmassa bhikkhuno dadeyyā’’ti, sace tayo honti, ‘‘suṇantu me āyasmantā, idaṃ cīvaraṃ itthannāmassa bhikkhuno nissaggiyaṃ āyasmantānaṃ nissaṭṭhaṃ, yadāyasmantānaṃ pattakallaṃ, āyasmantā imaṃ cīvaraṃ itthannāmassa bhikkhuno dadeyyu’’nti, sace ekako hoti, ‘‘imaṃ cīvaraṃ āyasmato dammī’’ti dātabbaṃ, nissaṭṭhacīvaraṃ ‘‘attanoyeva dinna’’nti suddhasaññāya gahetvā adentassa dukkaṭaṃ hotīti vuttaṃ hoti.</paragraph>
    <paragraph line="85">Tassa santakabhāvaṃ ñatvā lesena vilumpantassa pana bhaṇḍagghavasena dukkaṭathullaccayapārājikāpattiyo honti. Yathāha <pageBreak edition="M" number="1.0293" /><bold>aṭṭhakathāyaṃ</bold> ‘‘tassa santakabhāvaṃ pana ñatvā lesena acchindanto bhaṇḍaṃ agghāpetvā kāretabbo’’ti (pārā. aṭṭha. 2.469). <bold>Pariyāputa</bold>nti ‘‘na bhikkhave nissaṭṭhacīvaraṃ na dātabbaṃ, yo na dadeyya, āpatti dukkaṭassā’’ti (pārā. 470) <bold>pāḷiyaṃ</bold> vuttanti attho.</paragraph>
    <paragraph line="86" number="610-1"> There dahare cāti etesu ubhosupi maggaṃ gacchantesūti yojanā. <bold>‘‘There’’</bold>ti iminā anissitabhāvamāha, <bold>‘‘dahare cā’’</bold>ti iminā nissitabhāvaṃ. <bold>Ohīne</bold>ti osakkite. Sace so thero nissayācariyo bhaveyyāti adhippāyenāha <bold>‘‘garu’’</bold>nti. <bold>Tasmiṃ</bold> dahare. <bold>Vattha</bold>nti tassa hatthe ṭhitacīvaraṃ. <bold>Na passambhatī</bold>ti dhuranikkhepaṃ akatvā gamane saussāhattā nissayapaṭippassaddhi na hotīti adhippāyo. Teneva ‘‘muhutta’’ntiādimāha.</paragraph>
    <paragraph line="87" number="614"> Paccuddhāre antoyevāruṇeti iminā sambandho, daharabhikkhuno dūrabhāvañca aruṇuggamanañca ñatvā cīvarassa anissaggiyatthaṃ tassa hatthe ṭhitabhāvaṃ sallakkhetvā purāruṇā paccuddhareti attho. <bold>Vissajjetī</bold>ti aññassa deti. <bold>Vinassatī</bold>ti corādīhi nassati.</paragraph>
    <centered line="88">Dutiyakathinakathāvaṇṇanā.</centered>
    <paragraph line="89" number="616"><bold>Akālacīvara</bold>nti <pageBreak edition="V" number="1.0220" /> ‘‘akālacīvaraṃ nāma anatthate kathine ekādasamāse uppannaṃ, atthate kathine sattamāse uppannaṃ, kālepi ādissa dinna’’nti (pārā. 500) vacanato anatthatakathine vihāre ‘‘cīvaramāso’’ti yo pubbakattikakāḷapakkhapāṭipadato paṭṭhāya yāva aparakattikapuṇṇamī, tāva māso vuccati, tato paresu ekādasasu māsesu <pageBreak edition="M" number="1.0294" /> uppannañca atthatakathine vihāre yo cīvaramāso, hemantā ca cattāro māsāti pañcamāsato bahi sattasu māsesu uppannañca atthatakathine pañca māsā yathāparicchinnakāle saṅghassa ca ‘‘idaṃ akālacīvaraṃ dammī’’ti puggalassa ca ‘‘idaṃ tuyhaṃ dammī’’ti dinnañceti idaṃ akālacīvaranti attho. ‘‘Uppanna’’nti seso, ‘‘uppajjeyya saṅghato vā gaṇato vā ñātito vā mittato vā paṃsukūlato vā attano vā dhanenā’’ti (pārā. 500) vacanato saṅghassa vā ‘‘idaṃ suttantikagaṇassa dema, idaṃ ābhidhammikagaṇassa demā’’tiādinā nayena gaṇassa vā dinnato attano vassaggena vā ñātiādito vā susānādipaṃsukūlakhettato vā attano santakena suttakappāsādikappiyavatthuto vā uppannacīvaranti attho.</paragraph>
    <paragraph line="90"><bold>Māsaparamaṃ nikkhipe</bold>ti māso paramaṃ pamāṇaṃ etassa nikkhipanassāti māsaparamaṃ, nikkhipananti kiriyāvisesanaṃ kātabbaṃ, māsaparamaṃ nikkhipanaṃ kareyyāti vuttaṃ hoti. ‘‘Ākaṅkhamānena bhikkhunā paṭiggahetabbaṃ, paṭiggahetvā khippameva kāretabbaṃ, no cassa pāripūrī, māsaparamaṃ tena bhikkhunā taṃ cīvaraṃ nikkhipitabbaṃ ūnassa pāripūriyā’’ti (pārā. 500) vacanato evaṃ uppannaṃ cīvaraṃ icchantena paṭiggahetvā sace pahoti, dasāhamanatikkāmetvā kāretabbaṃ. Sace nappahoti, ūnassa paripūraṇatthaṃ māsaparamaṃ ṭhapetabbanti attho.</paragraph>
    <paragraph line="91">Kadā evaṃ nikkhipitabbanti āha <bold>‘‘sati paccāsāyā’’</bold>ti, ‘‘paccāsā hoti saṅghato vā gaṇato vā ñātito vā mittato vā paṃsukūlato vā attano vā dhanenā’’ti (pārā. 500) vuttasaṅghādito attano vassaggādito labheyya, tena ‘‘imassa ūne paripuṇṇe kāressāmī’’ti paccāsāya sati evaṃ nikkhipitabbanti attho. <bold>Tato uddhaṃ</bold><bold>ṭhapetuṃ</bold><pageBreak edition="M" number="1.0295" /><bold>na vaṭṭatī</bold>ti māsato atirekakālaṃ nikkhipituṃ na vaṭṭati, nissaggiyapācittiyaṃ hotīti attho.</paragraph>
    <paragraph line="92">Yadi evaṃ ‘‘tadahuppanne mūlacīvare paccāsācīvaraṃ uppajjati, dasāhā kāretabbaṃ…pe… vīse <pageBreak edition="V" number="1.0221" /> uppanne mūlacīvare paccāsācīvaraṃ uppajjati, dasāhā kāretabba’’nti (pārā. 500) kasmā āhāti? Paccāsācīvarassa dasadivase atikkamma ṭhapetuṃ ayuttattā, mūlacīvarassa taggatikattā evaṃ vuttaṃ. Yathāha <bold>aṭṭhakathāyaṃ</bold> ‘‘mūlacīvarassa uppannadivasato yāva vīsatimo divaso, tāva uppannaṃ paccāsācīvaraṃ mūlacīvaraṃ attano gatikaṃ karotī’’ti (pārā. aṭṭha. 2.500).</paragraph>
    <centered line="93">Tatiyakathinakathāvaṇṇanā.</centered>
    <paragraph line="94" number="618-9"> Bhikkhuniyā yo dhovāpetīti sambandho. ‘‘Bhikkhunī nāma ubhatosaṅghe upasampannā’’ti (pārā. 500) vacanato bhikkhunisaṅghe ñatticatutthāya kammavācāya, bhikkhusaṅghe ñatticatutthāya kammavācāyāti aṭṭhavācikāya upasampannā <bold>bhikkhunī</bold> nāma. <bold>Bhutta</bold>nti bhikkhunā attanā paribhuttaṃ rajitaṃ ādinnakappaṃ, ‘‘paribhogaṃ karissāmī’’ti antamaso sīsaṃ ṭhapetvā sayanamattenāpi purāṇabhūtaṃ cīvaranti attho. Yathāha <bold>aṭṭhakathāyaṃ</bold> ‘‘rajitvā kappaṃ katvā ekavārampi nivatthaṃ vā pārutaṃ vā antamaso paribhogasīsena aṃse vā matthake vā katvā maggaṃ gato hoti, ussīsakaṃ vā katvā nipanno hoti, etampi purāṇacīvaramevā’’ti (pārā. aṭṭha. 2.503-505). <bold>Vattha</bold>nti kāriye kāraṇopacāravasena cīvarameva āha.</paragraph>
    <paragraph line="95"><bold>Aññātikāyā</bold>ti ‘‘aññātikā nāma mātito vā pitito vā yāva sattamā pitāmahayugā asambaddhā’’ti vacanato <pageBreak edition="M" number="1.0296" /> attano vā tassā vā mātu vā pitu vā paramparāya yāva sattamā yugā, etthantare yena kenaci ñātakena asambaddhabhāvena aññātikāyāti attho. Yathā cāha <bold>aṭṭhakathāyaṃ</bold> ‘‘pitāmahoyeva pitāmahayugaṃ. Tato uddhaṃ sabbepi pubbapurisā pitāmahaggahaṇeneva gahitā. Evaṃ yāva sattamo puriso, tāva yā asambaddhā’’ti (pārā. aṭṭha. 2.503-505). <bold>Ākoṭāpetī</bold>ti paharāpeti.</paragraph>
    <paragraph line="96"><bold>Tato</bold> dhovāpanādito. <bold>Nissaggiyāpattī</bold>ti nissaggiyassa āpatti nissaggiyāpatti, nissaggiyassa cīvarassa nāmena visiṭṭhā pācittiyāpatti hotīti attho. Idañca tiṇṇaṃ payogānaṃ ante āpajjitabbāya āpattiyā dassanaṃ. Tassa niyogena dhovanādiṃ karontiyā bhikkhuniyā tadatthaṃ sabbapubbapayogagaṇanāya bhikkhuno dukkaṭaṃ hotīti gahetabbo. Yathāha <bold>aṭṭhakathāyaṃ</bold> ‘‘yāva naṃ dhovitvā ukkhipati, tāva bhikkhuniyā payoge payoge bhikkhussa dukkaṭa’’nti <pageBreak edition="V" number="1.0222" /> (pārā. aṭṭha. 2.503-505). <bold>Paṭhamenā</bold>ti tīṇipi kārāpentassa yaṃ paṭhamaṃ kārāpeti, tenāti attho. <bold>Dīpita</bold>nti ‘‘aññātikāya aññātikasaññī purāṇacīvaraṃ dhovāpeti rajāpeti ākoṭāpeti, nissaggiyena āpatti dvinnaṃ dukkaṭāna’’ntiādinā (pārā. 506) desitaṃ. Iminā nayena dve kārāpentassa paṭhamena nissaggiyāpatti, dutiyena dukkaṭanti ayamattho saṅgayhati.</paragraph>
    <paragraph line="97" number="620"><bold>‘‘Dhovanatthāya detī’’</bold>ti iminā ‘‘bhuttaṃ vattha’’nti adhikārato labbhati.</paragraph>
    <paragraph line="98" number="621"><bold>Sāmaṇeraniddesepī</bold>ti ‘‘sāmaṇerā’’ti niddeso nāma yassa, tasmimpi, attanā paribhuttaṃ vatthaṃ dhovanatthāya detīti yojanā, attano paribhuttaṃ cīvaraṃ dhovanatthāya <pageBreak edition="M" number="1.0297" /> sāmaṇerassa detīti attho. <bold>Pi</bold>-saddo samuccayattho. <bold>Upasampajjā</bold>ti pubbakiriyāya ‘‘dhovatī’’ti aparakiriyā sāmatthiyā labbhati.</paragraph>
    <paragraph line="99" number="622"><bold>Daharānañca bhikkhūna</bold>nti attano navakatarānaṃ bhikkhūnaṃ. <bold>Niyyādite</bold> dinne. <bold>Esa nayo</bold>ti ‘‘ekena pācittiyaṃ, avasiṭṭhehi dvīhi vā ekena vā sabbapayogesu dukkaṭaṃ hotī’’ti nayo.</paragraph>
    <paragraph line="100" number="623"><bold>Cīvare</bold>ti paribhuttacīvare.</paragraph>
    <paragraph line="101" number="624"><bold>‘‘Dhovanappaccayāyevā’’</bold>ti iminā itaradvayassa tassa anāṇattiyā katattā tato anāpattibhāvamāha.</paragraph>
    <paragraph line="102" number="626"><bold>Ñātikā</bold>ti ettha ‘‘paṭisaṅkhā yoniso’’tiādīsu (ma. ni. 1.22-23, 422; a. ni. 6.58; 8.9; mahāni. 206; dha. sa. 1355; vibha. 518) viya gāthābandhavasena ya-kāralopo, ñātikāya bhikkhuniyāti attho. ‘‘Ñātikā aññātisaññissā’’ti padacchedo. <bold>Paccattharaṇa</bold>nti mañcapīṭhe attharitabbaṃ paccattharaṇacīvarañca.</paragraph>
    <paragraph line="103" number="627"><bold>‘‘Bhikkhunīnaṃ vasenā’’</bold>ti idaṃ bhikkhusaṅghepi upasampannā ce, pācittiyasambhavā vuttaṃ <pageBreak edition="V" number="1.0223" />. Yathāha <bold>aṭṭhakathāyaṃ</bold> ‘‘bhikkhūnaṃ santike upasampannāya pana yathāvatthukamevā’’ti (pārā. aṭṭha. 2.506). Bhikkhunisaṅghe paṭhamaṃ upasampajjitvā pacchā bhikkhusaṅghe ce upasampajjati, kevalaṃ bhikkhusaṅghe upasampannāti na vuccatīti tā bhagavati dharamāne paṭhamaṃ pabbajitā pañcasatā sākiyāniyo vuccanti. Yathāha <bold>aṭṭhakathāyaṃ</bold> ‘‘bhikkhūnaṃ santike upasampannā nāma pañcasatā sākiyāniyo’’ti (pārā. aṭṭha. 2.506). Bhikkhuno <pageBreak edition="M" number="1.0298" /> liṅge parivatte tasseva upasampannakammassa anuññātattā sopi gahetabboyeva.</paragraph>
    <paragraph line="104" number="628"><bold>Avuttā dhovatī</bold>ti ‘‘imaṃ cīvaraṃ dhovā’’ti avuttā cīvaraṃ kiliṭṭhaṃ disvā avatvā ṭhapitaṭṭhānato cīvaraṃ gahetvā vā sayameva vatvā yācanādinayena vā anāṇattiyā ca gahetvā cīvaradhovanādiṃ kareyya ce. <bold>Aparibhuttaṃ vā</bold>ti heṭṭhā vuttanayena aparibhuttaṃ cīvaraṃ. <bold>Aññaṃ vā</bold>ti upāhanatthavikapattatthavikapotthakatthavikamañcapīṭhādiṃ yaṃ kiñci parikkhāraṃ.</paragraph>
    <centered line="105">Purāṇacīvaradhovāpanakathāvaṇṇanā.</centered>
    <paragraph line="106" number="629"> Vikappanupagaṃ pacchimaṃ upādāya kiñci cīvaraṃ gaṇhatoti yojanā, ettha ‘‘aññātikāya bhikkhuniyā hatthato’’ti ca ‘‘ñātikāya aññātikasaññissā’’ti ca ‘‘ekatoupasampannāya hatthato gaṇhātī’’ti ca vakkhamānavacanasāmatthiyā labbhamānato pubbe vuttanayena aññātikāya ubhatosaṅghe upasampannāya bhikkhuniyā hatthato vikappanupagaratanavidatthippamāṇavatthato paṭṭhāya yaṃ kiñci cīvaraṃ gaṇhantassāti attho. <bold>‘‘Āpattī’’</bold>ti sāmaññena vuttepi ‘‘nissaggiyā pācittiyāpattī’’ti pakaraṇato ca ‘‘nissaggiyāpattī’’ti vakkhamānato ca labbhati. <bold>Ṭhapetvā pārivattaka</bold>nti ‘‘pārivattakaṃ parittena vā vipulaṃ, vipulena vā paritta’’nti (pārā. 514) vacanato <bold>mahāpaccariyaṃ</bold> ‘‘antamaso harītakakhaṇḍenāpī’’ti (pārā. aṭṭha. 2.514) vuttattā ca heṭṭhimantato harītakakhaṇḍampi datvā gahetabbaṃ ticīvarañca pārivattakaṃ nāma hoti, taṃ ṭhapetvāti vuttaṃ hoti. Parivattanaṃ <bold>parivattaṃ,</bold> taṃ etassa atthīti <bold>pārivattakaṃ,</bold> kayavikkayena gahetabbaṃ cīvaranti attho.</paragraph>
    <paragraph line="107" number="630"><bold>Gahaṇatthāya</bold><pageBreak edition="M" number="1.0299" /><bold>payoge</bold>ti gaṇhituṃ hatthapasāraṇādippayoge. <bold>Pariyāputa</bold>nti ‘‘paṭiggaṇhāti payoge dukkaṭa’’nti (pārā. 512) desitaṃ.</paragraph>
    <paragraph line="108" number="631"><bold>Anupasampannahatthe</bold>ti <pageBreak edition="V" number="1.0224" /> bhikkhubhikkhunito aññe sabbe anupasampannā gahitā. Yathāha <bold>aṭṭhakathāyaṃ</bold> ‘‘sace pana sikkhamānāsāmaṇerasāmaṇeriupāsakaupāsikānaṃ hatthe pesitaṃ paṭiggaṇhāti, anāpattī’’ti (pārā. aṭṭha. 2.512).</paragraph>
    <paragraph line="109" number="632"><bold>Ekato</bold>ti ettha bhikkhunisaṅghatoti gahetabbaṃ. Aññasmiṃ pakkhe pācittiyameva. Yathāha <bold>aṭṭhakathāyaṃ</bold> ‘‘bhikkhūnaṃ santike upasampannāya pana pācittiyamevā’’ti (pārā. aṭṭha. 2.513).</paragraph>
    <paragraph line="110" number="633"> ‘‘Pārivattakaṃ dassāmī’’ti ābhogaṃ katvā gaṇhāti, doso na vijjatīti yojanā.</paragraph>
    <paragraph line="111" number="634"><bold>Aññaṃ parikkhāra</bold>nti thavikakāyabandhanādi avikappiyaṃ vā avikappanupagaṃ vā parikkhārameva gahetabbaṃ. Vikappanupagaṃ pana na vaṭṭati. Yathāha <bold>aṭṭhakathāyaṃ</bold> ‘‘vikappanupagaṃ pacchimacīvarappamāṇaṃ pana paṭaparissāvanampi na vaṭṭatī’’ti (pārā. aṭṭha. 2.514). Cīvarapaṭiggaṇhanaṃ kiriyā, pārivattakassa adānaṃ akiriyāti kiriyāya ca akiriyāya ca āpajjitabbato <bold>kriyākriyaṃ</bold>.</paragraph>
    <centered line="112">Cīvarapaṭiggahaṇakathāvaṇṇanā.</centered>
    <paragraph line="113" number="635"> ‘‘Aññātakaṃ appavārita’’nti padacchedo. ‘‘Gahapatiṃ vā gahapatāniṃ vā’’ti pāṭhaseso. Vuttañhi bhagavatā ‘‘aññātakaṃ gahapatiṃ vā gahapatāniṃ vā’’ti (pārā. 516, 518). Pubbe vuttanayena yāva sattamā pitāmahayugā sambaddhaññātikatāya abhāvato <bold>aññātakaṃ</bold>. ‘‘Yaṃ mayhaṃ gehe <pageBreak edition="M" number="1.0300" /> atthi, taṃ pavāremī’’tiādinā nayena <bold>appavāritaṃ</bold>. ‘‘Gahapati nāma yo koci agāraṃ ajjhāvasatī’’ti (pārā. 519) <bold>pāḷiyaṃ</bold> vuttaṃ <bold>gahapatiṃ vā</bold>. ‘‘Gahapatānī nāma yā kāci agāraṃ ajjhāvasatī’’ti (pārā. 519) <bold>pāḷiyaṃ</bold> vuttaṃ gharaṇiṃ vāti attho.</paragraph>
    <paragraph line="114"><bold>Hoti nissaggiyāpattī</bold>ti ‘‘aññatra samayā viññāpeti, payoge dukkaṭaṃ, paṭilābhena nissaggiyaṃ hotī’’ti (pārā. 519) <bold>pāḷiyaṃ</bold> vuttesu sabbesu pubbapayogesu dukkaṭena saddhiṃ nissaggiyapācittiyaṃ <pageBreak edition="V" number="1.0225" /> hotīti vuttaṃ hoti. <bold>Aññatra samayā</bold>ti ‘‘tatthāyaṃ samayo, acchinnacīvaro vā hoti bhikkhu naṭṭhacīvaro vā’’ti (pārā. 518) <bold>mātikāya,</bold> ‘‘acchinnacīvaro nāma bhikkhussa cīvaraṃ acchinnaṃ hoti rājūhi vā corehi vā dhuttehi vā yehi kehici vā acchinnaṃ hoti. Naṭṭhacīvaro nāma bhikkhussa cīvaraṃ agginā vā daḍḍhaṃ hoti, udakena vā vūḷhaṃ hoti, undūrehi vā upacikāhi vā khāyitaṃ hotī’’ti (pārā. 519) <bold>padabhājane</bold> ca niddiṭṭhasarūpakālato aññatrāti attho.</paragraph>
    <paragraph line="115" number="636"><bold>Tikapācittiyaṃ vutta</bold>nti ‘‘aññātake aññātakasaññī, vematiko, ñātakasaññī aññatra samayā cīvaraṃ viññāpeti, nissaggiyaṃ pācittiya’’nti (pārā. 520) pācittiyattayaṃ bhagavatā vuttaṃ. ‘‘Ñātake aññātisaññissā’’ti padacchedo. <bold>Tatthā</bold>ti tasmiṃ ñātake. <bold>Vematikassā</bold>ti ‘‘ñātako nu kho, aññātako’’ti vematikassa. Dvikadukkaṭaṃ tathevāti yojanā. <bold>‘‘Tathevā’’</bold>ti ‘‘vutta’’nti idaṃ ākaḍḍhati, ‘‘ñātake aññātakasaññī, vematiko aññatra samayā cīvaraṃ viññāpeti, āpatti dukkaṭassā’’ti (pārā. 520) desitanti attho.</paragraph>
    <paragraph line="116" number="637-8"> Samaye <pageBreak edition="M" number="1.0301" /> viññāpentassa anāpattīti yojanā. Ettha ‘‘cīvaraṃ aññātakaappavārita’’nti ānetvā sambandhitabbaṃ, yathāparicchinnakāladvayato aññatarasmiṃ kāle aññātakaappavāritaṃ cīvaraṃ viññāpentassa anāpattīti attho. <bold>Ñātake vā pavārite</bold>ti etthāpi ‘‘attano’’ti ajjhāhāro, ‘‘samaye’’ti iminā yojetabbaṃ, attano ñātakapavārite asamayepi cīvaraṃ viññāpentassa anāpattīti attho. <bold>Aññassatthāyā</bold>ti ettha ‘‘attano’’ti seso, attano ñātake, pavārite vā viññāpentassa anāpattīti yojanā, aññaṃ bhikkhuṃ nissāya attano ñātake vā pavārite vā cīvaraṃ viññāpentassa anāpattīti vuttaṃ hoti. Itaraṃ pakkhaṃ dasseti <bold>‘‘tassa ñātake vā pavārite vā’’</bold>ti. <bold>Tassā</bold>ti ‘‘aññassā’’ti vuttassa, ‘‘viññāpentassa anāpattī’’ti iminā yojetabbaṃ. <bold>Vā</bold>ti purimavikappāpekkhaṃ. Yaṃ sandhāya cīvaraṃ viññāpeti, tassa ñātake vā pavārite vā taṃyeva sandhāya cīvaraṃ viññāpentassa anāpattīti vuttaṃ hoti.</paragraph>
    <paragraph line="117">‘‘Attano vā dhanenā’’ti vuttaṃ anāpattiaṅgaṃ <bold>ummattakādino</bold>ti ettha <bold>ādi</bold>-saddena saṅgayhati <pageBreak edition="V" number="1.0226" />, attano santakaṃ suttakappāsādikaṃ kappiyavatthuṃ datvā gaṇhitukāmatāya akappiyavohārena yācantassa ca anāpattīti attho.</paragraph>
    <centered line="118">Aññātakaviññattikathāvaṇṇanā.</centered>
    <paragraph line="119" number="639"><bold>Appavāritamaññāti</bold>nti ettha ‘‘gahapatiṃ vā gahapatāniṃ vā’’ti idaṃ sāmatthiyā labbhati. <bold>Tatuttari</bold>nti tato santaruttaraparamato uttarinti gahetabbaṃ, ‘‘santaruttaraparamaṃ tena bhikkhunā tato cīvaraṃ sāditabba’’nti (pārā. 523) vuttattā <pageBreak edition="M" number="1.0302" /> acchinnacīvarena sāditabbaantaravāsakauttarāsaṅgamattena adhikanti attho.</paragraph>
    <paragraph line="120">‘‘Tato ce uttari sādiyeyyā’’ti (pārā. 523) vacanato ‘‘sādiyantassā’’ti vattabbaṃ, evaṃ vattabbe ‘‘viññāpentassā’’ti kasmā vuttanti? Acchinnacīvarānaṃ bhikkhūnaṃ chabbaggiyehi bhikkhūhi cīvaraviññāpanavatthusmiṃ ‘‘kathañhi nāma tumhe moghapurisā na mattaṃ jānitvā bahuṃ cīvaraṃ viññāpessathā’’ti (pārā. 522) chabbaggiye bhikkhū garahitvā imassa sikkhāpadassa paññattattā ‘‘sāditabba’’nti ettha viññāpetabbanti attho hoti, teneva imasmiṃ <bold>padabhājane</bold> ‘‘tato ce uttari sādiyeyyāti tatuttari viññāpetī’’ti (pārā. 524) ca <bold>āpattibhedasandassanaṭṭhāne</bold> ‘‘aññātake aññātakasaññī tatuttari cīvaraṃ viññāpeti, nissaggiyaṃ pācittiya’’ntiādivacanato (pārā. 525) ca vuttaṃ. Yadi evaṃ sikkhāpadeyeva ‘‘sāditabbaṃ, sādiyeyyā’’ti ca ubhayattha ‘‘viññāpetabbaṃ, viññāpeyyā’’ti ca kasmā na vuttanti? Acchinnacīvarabhāvaṃ ñatvā aviññāpitepi abhiharitvā diyyamānampi adhivāsentena evameva sāditabbanti na vuttaṃ. Imasseva ca adhikaviññāpananisedhanatthaṃ vadantenāpi ‘‘tañce aññātako gahapati vā gahapatānī vā bahūhi cīvarehi abhihaṭṭhuṃ pavāreyya, santaruttaraparamaṃ tena bhikkhunā tato cīvaraṃ sāditabba’’nti sāditabbaniyamappadhānaṃ vuttaṃ. Tasmā acchinnacīvarena attanā vā taṃ sandhāya aññena vā viññāpentenapi aviññāpentepi diyyamānaṃ sādiyantenāpi santaruttaraparamataṃ nātikkamitabbanti imasmiṃ sikkhāpade sandhāya bhāsitatthoti sallakkhetabbanti ettakaṃ ñāpetuṃ ‘‘sādiyantassā’’ti avatvā ‘‘viññāpentassā’’ti vuttanti ācariyābhisandhi veditabbā.</paragraph>
    <paragraph line="121" number="640"> Idāni <pageBreak edition="M" number="1.0303" /><pageBreak edition="V" number="1.0227" /> viññāpane ca adhivāsane ca ubhayattheva niyamaṃ dassetuṃ ‘‘sace tīṇi naṭṭhāni honti, dve sāditabbāni. Dve naṭṭhāni, ekaṃ sāditabbaṃ. Ekaṃ naṭṭhaṃ, na kiñci sāditabba’’nti (pārā. 524) <bold>padabhājane</bold> vuttavinicchayaṃ dassetumāha <bold>‘‘yassā’’</bold>tiādi. ‘‘Yassa tīṇipi naṭṭhāni, dve vā naṭṭhāni, ekaṃ vā naṭṭha’’nti sambandhitvā yathākkamaṃ ‘‘tena dve sāditabbāni, ekaṃ sāditabbaṃ, na kiñcipi sāditabba’’nti yojanā kātabbā. Yassa tīṇipi cīvarāni naṭṭhāni, bahu ca diyyati, tena dveyeva cīvarāni sāditabbāni. Dve cīvarāni naṭṭhāni, ekaṃ sāditabbaṃ. Ekañce naṭṭhaṃ, na sāditabbaṃ, avasiṭṭhaṃ pacchā dhammena samena laddhanīhārena gahetabbanti attho. Yathāha <bold>aṭṭhakathāyaṃ</bold> ‘‘sesaṃ sabhāgaṭṭhānato pariyesissatī’’ti. ‘‘Bhikkhuniyā pana pañcasupi naṭṭhesu dve sāditabbāni, catūsu naṭṭhesu ekaṃ sāditabbaṃ, tīsu naṭṭhesu kiñci na sāditabba’’nti (pārā. aṭṭha. 2.522-524) <bold>aṭṭhakathāyaṃ</bold> vuttaṃ.</paragraph>
    <paragraph line="122" number="641-2"> Sesakaṃ āharantassa anāpattīti ñātabbanti yojanā. Evamuparipi yojetabbaṃ. Cīvaraṃ yojetvā atirekaṃ vatthaṃ paccāharitvā ‘‘dassāmī’’ti bahumpi gahetvā gacchantassa anāpattīti attho. Atirekampi tumheyeva gaṇhathāti dinnaṃ gaṇhatopi anāpatti. Na acchinnakāraṇā dinneti yojanā, acchinnacīvarabhāvaṃ anuddissa bahūnaṃ cīvarānaṃ gahaṇanimittenāpi anāpattīti attho. Evameva ‘‘na naṭṭhakāraṇā dentī’’ti idampi dassitameva. Acchinnacīvare nissāya tatuttaricīvaraviññāpanavatthumhi imassa sikkhāpadassa paññattattā <bold>anāpattivāre</bold> ‘‘aññassatthāyā’’ti na gahitaṃ.</paragraph>
    <centered line="123">Tatuttarikathāvaṇṇanā.</centered>
    <paragraph line="124" number="643"><bold>Kalyāṇakamyatāhetū</bold>ti <pageBreak edition="M" number="1.0304" /> sundarassa mahagghassa kāmataṃ paṭicca cīvare vikappanaṃ āpajjeyyāti yojanā, ‘‘kīdisena te bhante cīvarena attho’’ti pubbe appavārito ‘‘āyataṃ vā hotu vitthataṃ vā appitaṃ vā saṇhaṃ vā’’ti (pārā. 529) <bold>padabhājane</bold> vuttavisiṭṭhakappaṃ adhikavidhānaṃ karotīti attho. <bold>Tassa lābhā nissaggiyaṃ bhave</bold>ti tathā appavāritena hutvā katena adhikavidhānena nipphannacīvarassa lābhappayogena dukkaṭanissaggiyapācittiyā honti.</paragraph>
    <paragraph line="125" number="644"><bold>Mahagghaṃ</bold><pageBreak edition="V" number="1.0228" /><bold>…pe… viññāpetī</bold>ti vīsatiagghanakaṃ cīvaraṃ dātukāmamhi upāsake, ‘‘alaṃ mayhaṃ etena, dasagghanakaṃ vā appagghanakaṃ vā dehī’’ti vadati.</paragraph>
    <paragraph line="126" number="645"> ‘‘Ñātake aññātisaññissā’’ti padacchedo.</paragraph>
    <centered line="127">Paṭhamopakkhaṭakathāvaṇṇanā.</centered>
    <paragraph line="128" number="646"> Paṭhamasikkhāpade ekena upāsakena pīḷā laddhā, idha dvīhīti ettakaṃ nānākaraṇaṃ. Sesaṃ paṭhamasikkhāpadasadisamevāti āha <bold>‘‘dutiyo…pe… vinicchayo’’</bold>ti. Upakkhaṭapadena lakkhitaṃ sikkhāpadaṃ <bold>upakkhaṭaṃ,</bold> dutiyañca taṃ upakkhaṭañcāti dutiyopakkhaṭaṃ, tasmiṃ <bold>dutiyopakkhaṭe. Assā</bold>ti dutiyopakkhaṭassa.</paragraph>
    <centered line="129">Dutiyopakkhaṭakathāvaṇṇanā.</centered>
    <paragraph line="130" number="647"><bold>Raññā vā</bold>ti rājato vā. Rājato bhoggaṃ bhuñjitabbaṃ assa atthīti <bold>‘‘rājabhoggo’’</bold>ti vutto, rājato bhattavettanalābhito yato kutoci dāyakā ābhatanti sambandho. <bold>Na ca vaṭṭatī</bold>ti ettha ‘‘nissaggiyapācittiyabhāvato’’ti <pageBreak edition="M" number="1.0305" /> ajjhāharitabbaṃ. Idha uttarikaraṇīyaṃ ‘‘tikkhattu’’ntiādigāthāya (vi. vi. 671) vakkhati.</paragraph>
    <paragraph line="131" number="648"> Cīvaracetāpannavasena adhigatarajatādi yena kenaci pariyāyenāpi na sāditabbanti dassetumāha <bold>‘‘rajataṃ vā’’</bold>tiādi. Dhavalasabhāvatāya rājatīti <bold>rajataṃ,</bold> sajjhu. Jātaṃ rūpaṃ vaṇṇāyatanametassāti <bold>jātarūpaṃ,</bold> suvaṇṇaṃ. <bold>Kiñcī</bold>ti appamattakampi. Attano vā atthāya parassa vā atthāya diyyamānaṃ kiñci gaṇhituṃ na vaṭṭatīti yojanā.</paragraph>
    <paragraph line="132" number="649"> Attano paṭiggahaṇe āpattiyā rūpiyagahaṇasikkhāpade vakkhamānattā aññassa atthāya gahaṇe āpattidassanatthamāha <bold>‘‘aññassatthāyā’’</bold>tiādi. Tattha <bold>aññassatthāyā</bold>ti aññassa puggalassa, gaṇassa, saṅghassa, cetiyassa, navakammassa vā atthāya. <bold>Niddiṭṭha</bold>nti āharitvā ‘‘imaṃ gaṇhathā’’ti vuttaṃ rajataṃ, jātarūpaṃ vā aññaṃ vā yaṃ kiñci nissaggiyadukkaṭavatthuṃ <pageBreak edition="V" number="1.0229" /> paṭiggaṇhato tassa bhikkhuno dukkaṭaṃ hotīti <bold>mahāpaccariyaṃ</bold> vuttanti yojanā.</paragraph>
    <paragraph line="133" number="650-1"> Vuttamevatthaṃ sarūpato vibhāvetumāha <bold>‘‘netvā’’</bold>tiādi. <bold>Netvā</bold>ti ānetvā. <bold>Akappiyaṃ bhaṇḍa</bold>nti ‘‘rajataṃ jātarūpaṃ vā’’ti yathāvuttameva akappiyabhaṇḍaṃ. <bold>Ittha</bold>nti vakkhamānappakārena. <bold>Na ca vaṭṭatī</bold>ti ettha ca-kārena vaṭṭati cāti anuññātaṃ katanti. Yathāha <bold>aṭṭhakathāyaṃ</bold> –</paragraph>
    <indent line="134">‘‘Sace pana ‘nayidaṃ bhikkhūnaṃ sampaṭicchituṃ vaṭṭatī’ti paṭikkhitte ‘vaḍḍhakīnaṃ vā kammakarānaṃ vā hatthe bhavissati, kevalaṃ tumhe sukatadukkaṭaṃ jānāthā’ti vatvā tesaṃ hatthe datvā pakkamati, vaṭṭati. Athāpi ‘mama manussānaṃ hatthe bhavissati, mayhameva <pageBreak edition="M" number="1.0306" /> vā hatthe bhavissati, kevalaṃ tumhe yaṃ yassa dātabbaṃ, tadatthāya peseyyāthā’ti vadati, evampi vaṭṭatī’’ti (pārā. aṭṭha. 2.538-539).</indent>
    <paragraph line="135" number="652"><bold>Vihārassā</bold>ti ettha ‘‘navakammassā’’ti (pārā. aṭṭha. 2.538-539) <bold>aṭṭhakathāyaṃ</bold> vuttattā vattabbaṃ gāthābandhavasena na vuttaṃ.</paragraph>
    <paragraph line="136" number="654"><bold>Rajataṃ jātarūpaṃ vā saṅghassā</bold>ti ettha ‘‘cattāro paccaye paribhuñjathāti dinna’’nti seso. Yathāha <bold>aṭṭhakathāyaṃ</bold> ‘‘sace pana koci bahumpi hiraññasuvaṇṇaṃ ānetvā ‘idaṃ saṅghassa dammi, cattāro paccaye paribhuñjathā’ti vadati, taṃ ce saṅgho sampaṭicchati, paṭiggahaṇepi paribhogepi āpattī’’ti (pārā. aṭṭha. 2.538-539). Evaṃ ābhataṃ tasmiṃ saṅghe yo koci bhikkhu ‘‘nayidaṃ kappatī’’ti sace paṭikkhipati, ‘‘ayaṃ saṅghassa lābhantarāyaṃ karotī’’ti vadantasseva āpatti hoti. Yathāha <bold>aṭṭhakathāyaṃ</bold> ‘‘yo hi taṃ codeti, sveva sāpattiko hoti, tena pana ekena bahū anāpattikā katā’’ti (pārā. aṭṭha. 2.538-539). Idha <bold>sveva sāpattiko</bold>ti ettha ‘‘dukkaṭāpattikoti vuttaṃ hotī’’ti <bold>gaṇṭhipade</bold> vuttaṃ. Imissā gāthāya <bold>‘‘saṅghassā’’</bold>ti alikhitvā ‘‘bhikkhuno’’ti ca likhanti, taṃ na sundaraṃ. Idāni dassitaaṭṭhakathāpāṭhe ‘‘saṅgho sampaṭicchatī’’ti (pārā. aṭṭha. 2.538-539) vuttattā ‘‘saṅghassā’’ti pāṭho sundaro.</paragraph>
    <paragraph line="137" number="655"><bold>Taḷākassā</bold>ti <pageBreak edition="V" number="1.0230" /> vāpiyā. Sassuppattinidānato taḷākaṃ khettaṃ, tato tassa gahaṇaṃ vā paribhogo vā na ca vaṭṭatīti yojanā. <bold>Taḷākassa cā</bold>ti ettha <bold>ca</bold>-kārena khettavatthu saṅgahitaṃ. <bold>Na ca vaṭṭatī</bold>ti ettha cakārena vaṭṭati cāti dassitaṃ hoti.</paragraph>
    <paragraph line="138" number="656"> Taṃ <pageBreak edition="M" number="1.0307" /> katamanti āha <bold>‘‘cattāro’’</bold>tiādi. <bold>Sabbampī</bold>ti taḷākapokkharaṇikhettādi sabbampi.</paragraph>
    <paragraph line="139" number="658-9"><bold>Aparicchinnabhāgasmi</bold>nti ‘‘imasmiṃ bhūmibhāge katassa kammehi ettako bhāgo deyyo’’ti evaṃ pubbe aniyamitaāye bhūmibhāge. Akatapubbaṃ <bold>navasassaṃ</bold> nāma. <bold>Ettakaṃ bhāgaṃ dethā</bold>ti ettakaṃ kahāpaṇabhāgaṃ detha. <bold>Uṭṭhāpetī</bold>ti uppādeti.</paragraph>
    <paragraph line="140">‘‘Kasatha vapathā’’ti akappiyaṃ vācaṃ vatvāti yojanā. <bold>Vapathāti cā</bold>ti ettha <bold>ca</bold>-saddo idha avuttaṃ taṃkattuyogakāle vuccamānaṃ akappiyavacanantaraṃ samuccinoti. <bold>Uppāditañcā</bold>ti ettha <bold>ca</bold>-saddo kahāpaṇaṃ samuccinoti. <bold>Sabba</bold>nti tathā uppāditakahāpaṇañca evaṃ akappiyavohārena uppāditañcāti sabbaṃ.</paragraph>
    <paragraph line="141" number="660"> Kasathādikaṃ vacanaṃ avatvā ‘‘ettikāya bhūmiyā ettako nāma bhāgo’’ti bhūmiṃ yo ca patiṭṭhāpeti, tassevetamakappiyanti vakkhamānena yojetabbaṃ. <bold>Ca</bold>-saddo ‘‘yo panā’’ti vakkhamānapuggalantarāpekkho.</paragraph>
    <paragraph line="142" number="661-2"> Bhūmiyā sayameva pamāṇassa jānanatthaṃ tūti yojanā, ‘‘ettake bhūmibhāge amhehi sassaṃ kataṃ, ettakaṃ nāma bhāgaṃ gaṇhathā’’ti kasakehi vutte tesaṃ vacanaṃ asaddahitvā sayameva khettabhūmiyā pamāṇaṃ ñātukāmatāyāti attho. <bold>Tu</bold>-saddo imameva visesaṃ joteti. Yo pana mināti, tassevetamakappiyanti vakkhamānena yojetabbaṃ. <bold>Rajjuyāpi ca daṇḍenā</bold>ti ettha pādenāpi minituṃ na vaṭṭatīti vadanti. ‘‘Rakkhatī’’tiādikiriyāpadehipi evameva yojetabbaṃ.</paragraph>
    <paragraph line="143"><bold>Khale</bold><pageBreak edition="M" number="1.0308" /><bold>ṭhatvā rakkhatī</bold>ti dhaññakaraṇe ṭhatvā aññe gaṇhituṃ adatvā pāleti. Kathaṃ rakkhituṃ <pageBreak edition="V" number="1.0231" /> vaṭṭati, kathaṃ rakkhituṃ na vaṭṭatīti? Taṃ pana vīhiṃ ‘‘idaṃ vā ettakaṃ vā mā gaṇha, idaṃ gahetuṃ na labbhatī’’ti vā ‘‘ito apanehi, idha puñjaṃ karohī’’ti vā evamādinā payogena ce rakkhati, taṃ akappiyaṃ. Sace ‘‘mayi ṭhite rakkhitaṃ hotī’’ti rakkhati, gaṇhante vā passitvā ‘‘kiṃ karothā’’ti bhaṇati, vaṭṭati. Rūpiyapaṭiggahaṇasikkhāpade dvāraṃ pidahitvā rakkhantena vasitabbanti hi vuttanti <bold>gaṇṭhipade</bold> vuttanayena veditabbo. Aññasmimpi <bold>gaṇṭhipade</bold> vuttaṃ ‘‘thenetvā gaṇhante sati etaṃ bho pavattiṃ bhikkhusaṅghassa kiṃ ārocessāmīti paṭipucchituṃ vaṭṭatīti vadantī’’ti. <bold>Nīharāpetī</bold>ti etthāpi sace pariyāyena vadati, vaṭṭatīti vadanti. <bold>Tassevetamakappiya</bold>nti idaṃ khettaminanādiṃ karontena laddhabbato aññassa abhinavuppāditassa abhāvā aññesaṃ vaṭṭatīti dvīsu <bold>gaṇṭhipadesu</bold> vuttaṃ.</paragraph>
    <paragraph line="144" number="663"> ‘‘Ettakehi vīhīhi idaṃ āharathā’’ti vuttā sace āharantīti yojanā. Ettha <bold>‘‘tassevetamakappiya’’</bold>nti idaṃ dhaññassa vicāritattā vuttaṃ. Yathāha <bold>aṭṭhakathāyaṃ</bold> ‘‘tasseva akappiyaṃ. Kasmā? Dhaññassa vicāritattā’’ti (pārā. aṭṭha. 2.538-539).</paragraph>
    <paragraph line="145" number="664"><bold>Hiraññenā</bold>ti kahāpaṇena. <bold>‘‘Tamakappiya’’</bold>nti idaṃ kahāpaṇānaṃ vicāritattā vuttaṃ. Yathāha <bold>aṭṭhakathāyaṃ</bold> ‘‘sabbesaṃ akappiyaṃ. Kasmā? Kahāpaṇānaṃ vicāritattā’’ti (pārā. aṭṭha. 2.538-539).</paragraph>
    <paragraph line="146" number="665"><bold>Pesakārakadāsaṃ vā</bold>ti pesakārakasaṅkhātaṃ dāsaṃ vā, <bold>pesakāro</bold> tantavāyo. <bold>Ārāmikānaṃ nāmena dente</bold>ti ‘‘ārāmikaṃ dammi, veyyāvaccakaraṃ dammī’’tiādinā nayena dente.</paragraph>
    <paragraph line="147" number="666"> Khīraṃ <pageBreak edition="M" number="1.0309" /> dadhi takkaṃ sappi navanītanti <bold>pañcagorasā</bold>.</paragraph>
    <paragraph line="148" number="667"><bold>Ajikādīsū</bold>ti <bold>ādi</bold>-saddena mahisaṃ saṅgaṇhāti.</paragraph>
    <paragraph line="149" number="669"><bold>Paṭisiddhepī</bold>ti paṭikkhittepi. <bold>Mūlaṃ datvā</bold>ti kappiyabhaṇḍamūlaṃ datvā. Kukkuṭādayo pana ‘‘sukhena vasantū’’ti araññeyeva vissajjetabbaṃ. Yathāha <bold>aṭṭhakathāyaṃ</bold> ‘‘kukkuṭasūkare <pageBreak edition="V" number="1.0232" /> ‘sukhaṃ jīvantū’ti araññe vissajjetuṃ vaṭṭatī’’ti (pārā. aṭṭha. 2.538-539). Sūkaramayūrādīsupi laddhesu tesaṃ anurūpeyeva visaye vissajjetabbā.</paragraph>
    <paragraph line="150" number="671"> ‘‘Tikkhattu’’ntiādigāthāya ko sambandho? ‘‘Raññā vā rājabhoggenā’’tiādigāthāya saṅgahitanayena rājarājāmaccabrāhmaṇagahapatādīsu yena kenaci attanā vā cīvaracetāpannena cīvaraṃ cetāpetvā ‘‘itthannāmaṃ bhikkhuṃ cīvarena acchādehī’’ti vatvā taṃ cīvaracetāpannasaṅkhātaṃ cīvaramūlaṃ datvā pahitadūtena vā bhikkhuṃ upasaṅkamitvā ‘‘idaṃ kho bhante āyasmantaṃ uddissa cīvaracetāpannaṃ ābhataṃ, paṭiggaṇhātu āyasmā cīvaracetāpanna’’nti yadi vucceyya, bhikkhunā ‘‘na kho mayaṃ āvuso cīvaracetāpannaṃ paṭiggaṇhāma, cīvarañca kho mayaṃ paṭiggaṇhāma kālena kappiya’’nti vutte sace tena ‘‘atthi panāyasmato koci veyyāvaccakaro’’ti vutte cīvaratthikena bhikkhunā ‘‘eso kho āvuso bhikkhūnaṃ veyyāvaccakaro’’ti ārāmike vā upāsake vā dassite yadi so tassa attanā āharitvā ‘‘imassa bhikkhuno cīvarena atthe sati iminā cīvaraṃ cetāpetvā acchādehī’’ti vatvā taṃ bhikkhuṃ upasaṅkamitvā ‘‘yaṃ kho bhante āyasmā veyyāvaccakaraṃ niddisi, saññatto so mayā, upasaṅkamatu āyasmā kālena, cīvarena <pageBreak edition="M" number="1.0310" /> taṃ acchādessatī’’ti yadi vadeyya, tena cīvaratthikena bhikkhunā kiṃ kātabbanti bhagavatā vuttanti āhāti ayamimissā gāthāya sambandho.</paragraph>
    <paragraph line="151"><bold>Tikkhattuṃ codanā vuttā</bold>ti ‘‘cīvaratthikena bhikkhave bhikkhunā veyyāvaccakaro upasaṅkamitvā dvattikkhattuṃ codetabbo sāretabbo ‘attho me āvuso cīvarenā’’ti tikkhattuṃ codanā kātabbāti vuttā.</paragraph>
    <paragraph line="152"><bold>Chakkhattuṃ ṭhānamabravī</bold>ti ‘‘dvattikkhattuṃ codayamāno sārayamāno taṃ cīvaraṃ abhinipphādeyya, iccetaṃ kusalaṃ, no ce abhinipphādeyya, catukkhattuṃ pañcakkhattuṃ chakkhattuparamaṃ tuṇhībhūtena uddissa ṭhātabba’’nti (pārā. 538) vuttattā tikkhattuṃ upasaṅkamitvā ‘‘attho me āvuso cīvarenā’’ti katāya codanāya na nippajjeyya, tena puna gantvā yaṃ kiñci avatvā ‘‘na āsane nisīditabbaṃ, na āmisaṃ paṭiggahetabbaṃ, na dhammo bhāsitabbo’’ti (pārā. 539) vacanato ṭhānabhañjanakaṃ nisajjādiṃ kiñci akatvā ‘‘kiṃ kāraṇaṃ āgatosī’’ti pucchite ‘‘jānāhi <pageBreak edition="V" number="1.0233" />, āvuso’’ti ettakamattaṃ vatvā ukkaṭṭhaparicchedena chakkhattuṃ ṭhānaṃ saddhammavaracakkavattinā bhagavatā desitanti vuttaṃ hoti.</paragraph>
    <paragraph line="153"><bold>Yadi codetiyevā</bold>ti sace ṭhānaṃ akatvā codanāmattaṃ karoti, cha abravīti yojanā, ‘‘codanā’’ti sāmatthiyato labbhati, chakkhattuṃ codetvā sakimpi na ṭhātabbanti vuttaṃ hoti.</paragraph>
    <paragraph line="154">Chacodanaṃ akatvā yo ṭhānameva karoti, tena kati ṭhānāni kātabbānīti āha <bold>‘‘codanādiguṇā ṭhitī’’</bold>ti, ‘‘kātabbā’’ti seso, ‘‘abravī’’ti iminā yojetabbaṃ, ‘‘catukkhattuṃ codetvā catukkhattuṃ ṭhātabbaṃ, pañcakkhattuṃ codetvā dvikkhattuṃ ṭhātabbaṃ, chakkhattuṃ codetvā na <pageBreak edition="M" number="1.0311" /> ṭhātabba’’nti (pārā. 539) vacanato, ‘‘chakkhattuparama’’nti (pārā. 539) vacanato ca chakkhattuṃ codanāya diguṇā dvādasakkhattukā ṭhiti hotīti siddhattā codanameva akatvā ṭhānamattameva karontassa dvādasakkhattuṃ vuttanayena ṭhātabbamevāti vuttaṃ hoti. Tato paraṃ kātabbaṃ adassetvā ettakeneva nivattetabbanti ñāpento ‘‘tato ce uttari vāyamamāno taṃ cīvaraṃ abhinipphādeti, payoge dukkaṭaṃ, paṭilābhena nissaggiya’’nti (pārā. 539) vuttanayā āpatti hotīti dasseti.</paragraph>
    <paragraph line="155" number="672"><bold>‘‘Acodetvā laddhe’’</bold>ti idaṃ upalakkhaṇaṃ ‘‘aṭṭhatvā laddhe’’ti ca gayhamānattā.</paragraph>
    <centered line="156">Rājasikkhāpadakathāvaṇṇanā.</centered>
    <centered line="157">Cīvaravaggo paṭhamo.</centered>
    <paragraph line="158" number="673"><bold>‘‘Ekenāpī’’</bold>ti iminā kiṃ pana dvīhi, bahūhi vāti vuttaṃ hoti. <bold>Missetvā</bold>ti antamaso vātena āhaṭenāpi kosiyaṃsunā missetvā. <bold>Santhata</bold>nti ‘‘santhataṃ nāma santharitvā kataṃ hoti avāyima’’nti (pārā. 544) <bold>padabhājane</bold> ca ‘‘same bhūmibhāge kosiyaṃsūni uparūpari santharitvā kañjikādīhi siñcitvā kataṃ hotī’’ti (pārā. aṭṭha. 2.542) <bold>aṭṭhakathāya</bold> ca vuttasarūpaṃ kañjikaṃ siñcitvā kosiyaṃsūni attharitvā yāva bahalamicchati, tāva vaḍḍhetvā nisīdananipajjanādiatthaṃ kātabbaṃ santhatanti attho. <bold>Kosiyaṃsunā</bold>ti kosiyakimikosiyassa idanti <bold>kosiyaṃ,</bold> suttaṃ, tassa suttassa aṃsu, tena kosiyaṃsunāti attho <pageBreak edition="V" number="1.0234" />. <bold>Kārāpentassā</bold>ti upalakkhaṇattā <pageBreak edition="M" number="1.0312" /> ‘‘karontassā’’tipi gahetabbaṃ. Vuttañhetaṃ ‘‘kārāpeyyāti ekenāpi kosiyaṃsunā missetvā karoti vā kārāpeti vā’’ti (pārā. 544). Tenevāha ‘‘paratthāya karontassa kārāpentassā’’ti.</paragraph>
    <paragraph line="159" number="675"><bold>Bhūmattharaṇa</bold>nti parikammakatāya bhūmiyā chavirakkhanatthāya attharitabbaṃ attharaṇaṃ. <bold>Bhisi</bold> nāma mañcabhisi, pīṭhabhisīti dvayaṃ. <bold>Bibbohanaṃ</bold> upadhānaṃ.</paragraph>
    <centered line="160">Kosiyakathāvaṇṇanā.</centered>
    <paragraph line="161" number="676"><bold>Kāḷakeḷakalomāna</bold>nti ‘‘kāḷakaṃ nāma dve kāḷakāni jātiyā kāḷakaṃ vā rajanakāḷakaṃ vā’’ti (pārā. 549) vacanato evaṃ kāḷakānaṃ eḷakalomānaṃ. <bold>Suddhāna</bold>nti itaravaṇṇehi eḷakalomehi amissānaṃ. Yathāha <bold>aṭṭhakathāyaṃ</bold> ‘‘suddhakāḷakānanti suddhānaṃ kāḷakānaṃ, aññehi amissitakāḷakānanti attho’’ti (pārā. aṭṭha. 2.547). <bold>Kareyyā</bold>ti karontassa ca kārāpentassa cāti vuttaṃ hoti. Yathāha ‘‘kārāpeyyāti karoti vā kārāpeti vā’’ti. <bold>Āpatti hotī</bold>ti ‘‘payoge dukkaṭaṃ, paṭilābhena nissaggiya’’nti <bold>pāḷiyaṃ</bold> vuttaṃ pubbapayogadukkaṭañca nissaggiyapācittiyañca āha.</paragraph>
    <centered line="162">Suddhakāḷakakathāvaṇṇanā.</centered>
    <paragraph line="163" number="677"> Odātaṃ tulaṃ vā bahuṃ vā sabbameva vā gahetvānāti yojanā. <bold>Kapilampi vā</bold>ti etthāpi evameva yojetabbaṃ. Ettha <bold>sabbameva vā</bold>ti santhatassa gahetabbaṃ sabbameva vā lomaṃ. <bold>Karontassā</bold>ti ettha ‘‘santhata’’nti adhikārato <pageBreak edition="M" number="1.0313" /> labbhati. ‘‘Nava’’nti idaṃ ‘‘karontassā’’ti padasāmatthiyena labbhati, navaṃ santhataṃ karontassāti attho, ‘‘anāpattī’’ti iminā sambandho. <bold>Kapilampi vā</bold>ti <bold>vā</bold>kārena pakārantarenāpi karontassa anāpattiṃ saṅgaṇhāti. Seyyathidaṃ? ‘‘Navaṃ pana bhikkhunā santhataṃ kārayamānena dve bhāgā suddhakāḷakānaṃ eḷakalomānaṃ ādātabbā tatiyaṃ odātānaṃ catutthaṃ gocariyāna’’nti (pārā. 553) <bold>mātikāya</bold> anuññātappakāro veditabbo.</paragraph>
    <paragraph line="164">Ettha <pageBreak edition="V" number="1.0235" /><bold>‘‘odātaṃ kapilampi vā’’</bold>ti etassa ‘‘bahuṃ vā’’ti visesanena kāḷakānaṃ eḷakalomānaṃ yathāvuttabhāgadvayato adhikaṃ eḷakalomampi na gahetabbanti dīpeti kevalānaṃ kāḷakānaṃ eḷakalomānaṃ aggahetabbatāya paṭhamasikkhāpadeneva vuttattā. <bold>‘‘Sabbameva vā’’</bold>ti imināpi purimasikkhāpade viya ime odātādayo sabbe kevalā na gahetabbā na hontīti dassitaṃ hoti. <bold>‘‘Anāpattī’’</bold>ti iminā evaṃ akatvā aññena pakārena karontassa āpatti hotīti byatirekato dīpitaṃ hoti.</paragraph>
    <paragraph line="165">Seyyathidaṃ? Vuttañhetaṃ bhagavatā ‘‘anādā ce bhikkhu dve bhāge suddhakāḷakānaṃ eḷakalomānaṃ tatiyaṃ odātānaṃ catutthaṃ gocariyānaṃ navaṃ santhataṃ kārāpeyya, nissaggiyaṃ pācittiya’’nti. Yattakappamāṇehi eḷakalomehi navaṃ santhataṃ kātukāmo hoti, te lome catubhāgaṃ tulayitvā dve tule vā ūne vā kāḷakalome gahetvā ekaṃ tulaṃ odātehi vā ekaṃ tulaṃ gocariyehi vā kāḷakehi vā ūne katvā dvīhipi adhike vā katvā kāḷakalome vajjetvā dvīsu ekaṃ vā dve eva vā gahetvā kātuñca kārāpetuñca vaṭṭatīti vuttaṃ hoti <pageBreak edition="M" number="1.0314" />. Evaṃ anāpattidassanena sabbopi sikkhāpadattho saṅgahitoti daṭṭhabbo.</paragraph>
    <paragraph line="166" number="678"><bold>‘‘Anukkamenā’’</bold>ti iminā imameva aggahetvā purimānantaraṃ vuttasikkhāpadadvayañca gahetabbanti dīpeti. Nissajjitvā laddhānipīti yojanā. ‘‘Apī’’ti iminā ‘‘aññena kataṃ paṭilabhitvā paribhuñjati, āpatti dukkaṭassā’’ti (pārā. 555) vuttadukkaṭañca ‘‘nissaggiyaṃ cīvaraṃ anissajjitvā paribhuñjati, āpatti dukkaṭassā’’ti (pārā. 468) paṭhamanissaggiyasikkhāpade vuttanayena ihāpi ‘‘nissaggiyaṃ santhataṃ anissajjitvā paribhuñjati, āpatti dukkaṭassā’’ti vuttampi dhammasaṅgahakārakehi peyyālavasena saṃkhittaṃ taṃ dukkaṭañcāti idaṃ dvayaṃ saṅgahitanti daṭṭhabbaṃ.</paragraph>
    <paragraph line="167" number="679"><bold>Tatiyaṃ tu kriyākriya</bold>nti idaṃ tatiyasikkhāpadaṃ pana ‘‘dve bhāgā suddhakāḷakāna’’ntiādinā (pārā. 554) vuttanayena aggahetvā kāḷakānaṃ atirekaggahaṇavasena ananuññātappakārena karaṇato kiriyākiriyaṃ nāma. Yathāha <bold>aṭṭhakathāyaṃ</bold> ‘‘ādāya ca anādāya ca karaṇato kiriyākiriya’’nti (pārā. aṭṭha. 2.552).</paragraph>
    <centered line="168">Dvebhāgakathāvaṇṇanā.</centered>
    <paragraph line="169" number="680"><bold>Channaṃ</bold><pageBreak edition="V" number="1.0236" /><bold>vassānaṃ orenā</bold>ti pubbe santhatassa katadivasato paṭṭhāya upari channaṃ vassānaṃ abbhantareti attho. <bold>Hoti nissaggiyāpattī</bold>ti chabbassantare katasanthataṃ nissaggiyaṃ hoti, kārakassa ca pācittiyaṃ hotīti attho. <bold>Bhikkhusammutiṃ ṭhapetvā</bold>ti santhataṃ gahetvā addhānamaggaṃ paṭipajjituṃ asamatthassa gilānassa ‘‘ahaṃ bhante gilāno <pageBreak edition="M" number="1.0315" /> na sakkomi santhataṃ ādāya pakkamituṃ, sohaṃ bhante saṅghaṃ santhatasammutiṃ yācāmī’’ti (pārā. 559) saṅghamajjhe nisajja añjaliṃ paggahetvā tikkhattuṃ yācite ñattidutiyāya kammavācāya gataṭṭhāne chabbassānaṃ antopi santhataṃ kātuṃ saṅghena dinnasammutiṃ vināti attho.</paragraph>
    <paragraph line="170" number="682"><bold>Chabbassāni karontassā</bold>ti ettha ‘‘yadā paripuṇṇāni, tadā’’ti seso, chabbassesu paripuṇṇesu santhataṃ karontassāti attho. Yathāha <bold>aṭṭhakathāyaṃ</bold> ‘‘yadā chabbassāni paripuṇṇāni honti, tadā santhataṃ karotī’’ti (pārā. aṭṭha. 2.557). <bold>Taduddhampī</bold>ti chabbassato uparipi. <bold>Vitāne</bold>ti vitānanimittaṃ karontassa. <bold>Sāṇipākāre</bold>ti pākārasadisatirokaraṇīyanimittaṃ karontassa. <bold>Nissajjitvā katepi cā</bold>ti purāṇasanthate aññassa datvā aññasmiṃ santhate orato channaṃ vassānaṃ katepi ca anāpattīti yojanā. Ayamanāpattivāro neva pāḷiyaṃ, na aṭṭhakathāsu dissati, tasmā so ācariyaparamparābhato ācariyena dassitoti viññāyati. Sādhāraṇavinicchayaṃ pana ‘‘anantarassimassāpi, viseso nupalabbhatī’’ti vakkhati.</paragraph>
    <centered line="171">Chabbassakathāvaṇṇanā.</centered>
    <paragraph line="172" number="683"><bold>Anādāyā</bold>ti navaṃ nisīdanasanthataṃ karontena bhikkhunā tassa vivaṇṇakaraṇatthāya <bold>pāḷiyaṃ</bold> ‘‘purāṇasanthatassa sāmantā sugatavidatthi ādātabbā dubbaṇṇakaraṇāyā’’ti (pārā. 567) yā ādātuṃ vuttā, taṃ purāṇasanthatassa chinnamukhāvattato sugatavidatthiṃ adatvā. Evametaṃ vuttanti kathaṃ viññāyatīti? ‘‘Anādānavasenassa, sugatassa vidatthiyā’’ti vakkhamānena viññāyati. <bold>Santhate</bold>ti ettha ‘‘purāṇe’’iti ca <bold>kāretuṃ katañcā</bold>ti ettha ‘‘navaṃ nisīdanaṃ santhata’’nti ca seso <pageBreak edition="M" number="1.0316" />, purāṇe santhate asante sāmantā sugatavidatthiṃ anādāya navaṃ nisīdanasanthataṃ karontassa anāpatti. Aññassatthāya navaṃ nisīdanasanthataṃ kāretuṃ, navaṃ nisīdanasanthataṃ aññena kataṃ paṭilabhitvā paribhuñjituñca anāpattīti yojanā.</paragraph>
    <paragraph line="173"><bold>‘‘Aññassatthāya</bold><pageBreak edition="V" number="1.0237" /><bold>kāretu’’</bold>nti idamettha pācittiyeneva anāpattidassananti gahetabbaṃ. Tasmā ‘‘aññassatthāya karoti vā kārāpeti vā, āpatti dukkaṭassā’’ti (pārā. 569) vuttattā ca <bold>aṭṭhakathāya,</bold> tabbaṇṇanāsu ca adissamānattā vā taṃ na vattabbaṃ. ‘‘Anāpatti chabbassāni karoti…pe… aññassatthāya karoti vā kārāpeti vā’’ti (pārā. 564) anantarasikkhāpade vuttamoloketvā vā dukkaṭassa ca vihitattā pācittiyena anāpattibhāvaṃ sandhāya likhitanti viññāyati. <bold>Katañca paribhuñjitu</bold>nti ettha ‘‘aññenā’’ti vattabbaṃ, iminā ‘‘aññena kataṃ paṭilabhitvā paribhuñjati, anāpattī’’ti pāṭhova dassito.</paragraph>
    <paragraph line="174" number="684"> Sugatassa vidatthiyā anādānavasena ca <bold>assa</bold> santhatassa karaṇena ca satthārā <bold>etaṃ</bold> sikkhāpadaṃ kiriyākiriyaṃ vuttanti yojanā.</paragraph>
    <paragraph line="175" number="685"> Nanu ca imassa sikkhāpadassa <bold>aṭṭhakathāya</bold> ‘‘samuṭṭhānādīni kiriyākiriyattā imassa sikkhāpadassa dvebhāgasikkhāpadasadisānī’’ti (pārā. aṭṭha. 2.567) vuttāni, iha ‘‘sañcarittasamā’’ti kasmā vuttānīti? Vuccate – dvebhāgasikkhāpade ‘‘samuṭṭhānādīnipi kosiyasikkhāpadasadisānevā’’ti (pārā. aṭṭha. 2.552) <bold>aṭṭhakathāya</bold> vuttāni, kosiyasikkhāpade samuṭṭhānādīnaṃ sañcarittena samabhāvassa vuttattā, mūlameva saritvā kiriyākiriyasaṅkhātavisesassa <pageBreak edition="M" number="1.0317" /> visuṃ dassitattā avasiṭṭhavinicchayamattaṃ sandhāya evaṃ vuttanti gahetabbaṃ. Imaṃ visesaṃ muñcitvā avasiṭṭhavinicchayena dvīsu sikkhāpadesu sādhāraṇavinicchayassa avisesataṃ dassetumāha <bold>‘‘anantarassā’’</bold>tiādi.</paragraph>
    <centered line="176">Nisīdanasanthatakathāvaṇṇanā.</centered>
    <paragraph line="177" number="686-7"><bold>Gacchante</bold>ti tiyojanapūraṇaṭṭhānaṃ atikkamma gacchante. <bold>Yāne</bold>ti sakaṭādike. <bold>Lomānī</bold>ti eḷakalomāni. <bold>Sāmikassā</bold>ti yānādisāmino. <bold>Ajānato</bold>ti anādare sāmivacanaṃ. Addhānamaggapaṭipanno yo pana bhikkhu eḷakalomaṃ labhitvā ‘‘tiyojanaparamaṃ sahatthā hāretabbānī’’ti (pārā. 573) anuññātattā tiyojanabbhantare sahatthenāpi haritvā tiyojanātikkame paresaṃ yānādīsu sāmikesu ajānantesu ‘‘ete harissantī’’ti cintetvā yadi ṭhapeyyāti attho. <bold>Tesū</bold>ti yesu eḷakalomāni ṭhapitāni, tesu yānādīsu <bold>tiyojanamatītesu</bold><pageBreak edition="V" number="1.0238" /> bhikkhussa payogaṃ vināpi tiyojanaṃ atikkantesu tassa <bold>bhikkhuno āpatti</bold> hotīti yojanā, tassa bhikkhuno ‘‘paṭhamaṃ pādaṃ tiyojanaṃ atikkāmeti, āpatti dukkaṭassa. Dutiyaṃ pādaṃ atikkāmeti, nissaggiyaṃ pācittiya’’nti (pārā. 573) vuttattā dukkaṭapācittiyā hontīti attho.</paragraph>
    <paragraph line="178"><bold>Ayaṃ nayo</bold>ti bhikkhuno payogaṃ vinā yattha eḷakalomāni ṭhapitāni, <bold>tesu</bold> yānādīsu tiyojanaṃ atikkamantesu āpatti hotīti ayamattho daṭṭhabboti attho.</paragraph>
    <paragraph line="179" number="688"><bold>Agacchante</bold>ti tiyojanabbhantare ṭhite. <bold>‘‘Abhirūhitvā’’</bold>ti idaṃ anāpattikāraṇesu ekaṃ dassetumāha. ‘‘Bhūmiyañhi <pageBreak edition="M" number="1.0318" /> ṭhatvā dento, avhāyanto vā purato gacchati, esevanayo’’ti <bold>aṭṭhakathāyaṃ</bold> vuttaṃ. Anāpattivāre ‘‘aññaṃ harāpetī’’ti vacanato attanā pesite aññasmiṃ harante vaṭṭatīti dassetumāha <bold>‘‘sace sāreti vaṭṭatī’’</bold>ti. Tenevāha ‘‘taṃ panaññaṃ harāpeti, vacanena virujjhatī’’ti.</paragraph>
    <paragraph line="180" number="690"><bold>Kaṇṇacchiddesū</bold>ti attano kaṇṇabilesu.</paragraph>
    <paragraph line="181" number="691"> Anāpattivāre ‘‘katabhaṇḍa’’nti vuttattā tattha antamaso suttakena baddhamattampi katabhaṇḍamevāti āha <bold>‘‘suttakena ca bandhitvā’’</bold>ti. <bold>Veṇiṃ katvā</bold>ti kudrūsasīsapalālaveṇisadisaṃ veṇiṃ katvā. <bold>Āpatti paridīpitā</bold>ti ‘‘veṇiṃ katvā harati, idaṃ nidhānamukhaṃ nāma, āpattiyevā’’ti (pārā. aṭṭha. 2.575) <bold>aṭṭhakathāyaṃ</bold> vuttaṃ.</paragraph>
    <paragraph line="182" number="692"><bold>Suṅkaghāta</bold>nti ettha ‘‘taṃ ṭhāna’’nti seso, yadi taṃ ṭhānaṃ suṅkaghātanti yojanā, tiyojanosānaṭṭhānaṃ yadi suṅkaghātaṭṭhānaṃ bhaveyyāti attho. <bold>Anuppatvā</bold>ti taṃ ṭhānaṃ patvā. Corādīhi upadduto vā gacchati, yo aññavihito vā gacchatīti yojanā. <bold>Āpattī</bold>ti ettha āpatti tassa gacchatoti labbhati. Ettha <bold>‘‘āpattī’’</bold>ti iminā sikkhāpadena āpattimāha. Imissā acittakatāya tesaṃ dvinnampi hoti. Adinnādānapārājikaṃ pana sacittakatāya etesaṃ na hoti. Tenāha <bold>aṭṭhakathāyaṃ</bold> ‘‘yā hi tattha āpatti, sā idha anāpatti. Yā idha āpatti, sā tattha anāpattī’’ti (pārā. aṭṭha. 2.572). Theyyacittena harato bhaṇḍagghavasena pārājikathullaccayadukkaṭesu <pageBreak edition="V" number="1.0239" /> ekaṃ hoti. Tenāha <bold>aṭṭhakathāyaṃ</bold><pageBreak edition="M" number="1.0319" /> ‘‘adinnādāne pana suṅkaghāte āpatti hotī’’ti (pārā. aṭṭha. 2.572).</paragraph>
    <paragraph line="183" number="693"><bold>Tiyojana</bold>nti ettha haraṇakiriyāya accantasaṃyoge upayogavacanaṃ. <bold>‘‘Harantassā’’</bold>ti imassa kammadīpakaṃ ‘‘lomānī’’ti idaṃ pakaraṇato labbhati. ‘‘Anāpatti pakāsitā’’ti idaṃ sabbattha vakkhamānena sambandhanīyaṃ. Tāniyeva paccāharantassāti yojanā. <bold>Tiyojana</bold>nti ettha taṃyeva tiyojananti labbhati. Attanā gataṃ tiyojanaṃ puna tāneva lomāni gahetvā paccāgacchantassāti attho.</paragraph>
    <paragraph line="184" number="694"><bold>Nivāsatthāya vā gantvā</bold>ti tiyojanabbhantare vā sīmāya vā āvāse vasitukāmatāya gantvā. <bold>Tato paraṃ harantassā</bold>ti tasmiṃ āvāse uddesādiṃ alabhitvā tato paraṃ aññasmiṃ āvāse vasitukāmatāya punapi tiyojanaṃ harantassāti attho. Imināva nayena tatopi aññaṃ ṭhānaṃ, tatopi aññanti suddhacittena gatagataṭṭhānato punapi paramparaṃ ṭhānaṃ gamanavasena yojanasatampi harato doso natthīti idampi vuttaṃ hoti. Yathāha <bold>aṭṭhakathāyaṃ</bold> ‘‘evaṃ yojanasatampi harantassa anāpattī’’ti (pārā. aṭṭha. 2.575). <bold>Acchinnaṃ vāpi labhitvā haratopī</bold>ti ‘‘corāvahaṭapariccattaṃ labhitvā harantassa. Idha sabbattheva ‘‘nivāsatthāya vā gantvā’’tiādike anāpattivāre paṭhamaladdhaṭṭhānato pabhuti atirekatiyojanampi harantassa anāpattīti attho viññāyati. <bold>Nissaṭṭhaṃ labhitvā</bold>ti nissajjitvā vinayakammaṃ katvā dinnaṃ labhitvā.</paragraph>
    <paragraph line="185" number="695"><bold>Aññenā</bold>ti tāni hārinā aññena. <bold>Katabhaṇḍaka</bold>nti ‘‘kambalakojavasanthatādiṃ yaṃ kiñci antamaso suttakena <pageBreak edition="M" number="1.0320" /> baddhamattampī’’ti (pārā. aṭṭha. 2.575) <bold>aṭṭhakathāyaṃ</bold> vuttaeḷakalomehi katabhaṇḍakaṃ.</paragraph>
    <paragraph line="186" number="696"><bold>Idaṃ samuṭṭhāna</bold>nti idaṃ eḷakalomasamuṭṭhānaṃ. Paṇṇattiṃ ajānanatāya vā ñatvāpi cīvarādiparikkhāresu lomassa allinabhāvaṃ ajānitvāpi vā tiyojanaṃ atikkāmentassa arahatopi imāya āpattiyā sambhavato <bold>‘‘acitta’’</bold>nti āha.</paragraph>
    <centered line="187">Eḷakalomakathāvaṇṇanā.</centered>
    <paragraph line="188" number="697"> Eḷakalomadhovāpanakathā <pageBreak edition="V" number="1.0240" /> uttānāyeva.</paragraph>
    <centered line="189">Eḷakalomadhovāpanakathāvaṇṇanā.</centered>
    <paragraph line="190" number="698"><bold>Gaṇheyya vā</bold>ti ettha ‘‘yo’’ti seso. <bold>‘‘Gaṇheyya vā gaṇhāpeyya vā’’</bold>ti iminā ‘‘tatthattano panatthāyā’’ti vakkhamānattā ca ‘‘nissajjitvā’’tiādivacanato ca attano atthāya uggaṇheyya vā uggaṇhāpeyya vāti vuttaṃ hoti. <bold>Vā</bold>kārena ‘‘upanikkhittaṃ vā sādiyeyyā’’ti idaṃ saṅgaṇhāti, ‘‘idaṃ ayyassa hotū’’ti upanikkhittaṃ ce sādiyatīti attho.</paragraph>
    <paragraph line="191"><bold>Rajata</bold>nti aññattha sajjhu vuccati, idha pana vohārūpagakahāpaṇādi vuccati. Vuttañhetaṃ <bold>pāḷiyaṃ</bold> ‘‘rajataṃ nāma kahāpaṇo lohamāsako dārumāsako jatumāsako, ye vohāraṃ gacchantī’’ti (pārā. 584). Idha kahāpaṇādīnaṃ sarūpaṃ <bold>aṭṭhakathāyaṃ</bold> –</paragraph>
    <indent line="192">‘‘Tattha kahāpaṇoti sovaṇṇamayo vā rūpiyamayo vā pākatiko vā. Lohamāsakoti tambalohādīhi katamāsako. Dārumāsakoti <pageBreak edition="M" number="1.0321" /> sāradārunā vā veḷupesikāya vā antamaso tālapaṇṇepi rūpaṃ chinditvā katamāsako. Jatumāsakoti lākhāya vā niyyāsena vā rūpaṃ samuṭṭhāpetvā katamāsako. ‘Ye vohāraṃ gacchantī’ti iminā pana padena yo yo yattha yattha janapade yadā yadā vohāraṃ gacchati, antamaso aṭṭhimayopi cammamayopi rukkhaphalabījamayopi samuṭṭhāpitarūpopi asamuṭṭhāpitarūpopi sabbo saṅgahito’’ti (pārā. aṭṭha. 2.583-584) –</indent>
    <unindented line="193">Vuttanayena veditabbaṃ.</unindented>
    <paragraph line="194">Ettha ca <bold>pākatiko</bold> nāma etarahi pakatikahāpaṇo. <bold>Rukkhaphalabījamayo</bold>ti tintiṇikādirukkhānaṃ phalabījena kato.</paragraph>
    <paragraph line="195"><bold>Jātarūpakaṃ</bold> suvaṇṇaṃ. Yathāha <bold>pāḷiyaṃ</bold> ‘‘jātarūpaṃ nāma satthuvaṇṇo vuccatī’’ti (pārā. 584). <bold>Nissajjitvā</bold>ti <pageBreak edition="V" number="1.0241" /> ettha ‘‘tenā’’ti labbhati, ‘‘bhikkhunā’’ti iminā yujjati, evaṃ sāditabhikkhunāti attho. <bold>Nissajjitvā</bold>ti attanā uggahitaṃ vā parena uggahāpitaṃ vā upanikkhipitassa sādiyanavasena sāditaṃ vā rajataṃ vā jātarūpaṃ vā ‘‘tena bhikkhunā saṅghaṃ upasaṅkamitvā ekaṃsaṃ uttarāsaṅgaṃ karitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggahetvā’’ti (pārā. 584) vacanato saṅghamajjhe upasaṅkamitvā vuḍḍhānaṃ bhikkhūnaṃ pāde vanditvā ukkuṭikaṃ nisīditvā añjaliṃ paggayha ‘‘ahaṃ bhante rūpiyaṃ paṭiggahesiṃ, idaṃ me nissaggiyaṃ, imāhaṃ nissajjāmī’’ti nissajjitvāti vuttaṃ hoti.</paragraph>
    <paragraph line="196"><bold>Āpatti</bold><pageBreak edition="M" number="1.0322" /><bold>desetabbāvā</bold>ti attanā eva āpannaṃ nissaggiyaṃ pācittiyaṃ tasmiṃ saṅghamajjhe evameva nisīditvā desetabbā. Evaṃ desitā āpatti saṅghānumatena byattena paṭibalena bhikkhunā paṭiggahetabbā. Vuttañhetaṃ ‘‘byattena bhikkhunā paṭibalena āpatti paṭiggahetabbā’’ti (pārā. 584).</paragraph>
    <paragraph line="197" number="699"><bold>Rajata</bold>nti rūpiyaṃ. <bold>Jātarūpa</bold>nti suvaṇṇaṃ. Iminā padadvayena katākataṃ sabbaṃ saṅgaṇhāti. <bold>Ubhinnaṃ māsako</bold>ti jātarūpamāsako, rajatamāsakopi cāti vuttaṃ hoti. Idha <bold>rajatamāsako</bold>ti ‘‘rajata’’nti <bold>padabhājane</bold> (pārā. 584) vuttakahāpaṇādi pañcappakāro māsako gahito. Yathāha <bold>aṭṭhakathāyaṃ</bold> ‘‘vuttappakāro sabbopi rajatamāsako’’ti (pārā. aṭṭha. 2.583-584). Idha ‘‘jātarūpamāsako’’ti visuṃ gahitattā kahāpaṇapadena suvaṇṇakahāpaṇaṃ vajjetvā itaradvayameva vattabbaṃ. <bold>‘‘Nissaggiyāvaha’’</bold>nti idaṃ attano atthāya uggaṇhanauggaṇhāpanasādiyanāni karontaṃ sandhāyāha. ‘‘Tatthā’’tiādinā vakkhamānanayena dukkaṭāvahañca hoteva.</paragraph>
    <paragraph line="198" number="700-1"><bold>Muttādīnaṃ</bold> imasmiṃ sikkhāpadavibhaṅge avuttattepi <bold>pācittiyakaṇḍe navamavagge</bold> dutiyassa ratanasikkhāpadassa <bold>padabhājane</bold> ‘‘ratanaṃ nāma muttā maṇi veḷuriyo saṅkho silā pavālaṃ rajataṃ jātarūpaṃ lohitaṅko masāragalla’’nti (pāci. 506) vuttānaṃ dasannaṃ ratanānaṃ imasmiṃ sikkhāpade nissaggiyavatthuṃ katvā vuttaṃ rajataṃ, jātarūpañca vajjetvā avasiṭṭhānaṃ aṭṭhannaṃ ratanānaṃ dukkaṭavatthubhāvo imassa aṭṭhakathāyaṃ vavatthāpitoti dassanatthamāha <bold>‘‘muttā…pe… masāragalla’’</bold>nti. Ettha veḷuriyo gāthābandhavasena na vutto <pageBreak edition="M" number="1.0323" />, so ekayoganiddiṭṭhānaṃ <pageBreak edition="V" number="1.0242" /> sattannaṃ ratanānaṃ gahaṇeneva gayhati. <bold>Muttā</bold>dayo yathādassitasarūpāyeva. Brahmajālādisuttantavasenāpi ‘‘akappiyā’’ti siddhānaṃ sattadhaññādīnaṃ paṭiggahaṇe āpattiṃ dassetumāha <bold>‘‘dhaññānī’’</bold>tiādi.</paragraph>
    <paragraph line="199" number="702"><bold>Ratanasikkhāpadeyeva</bold> ‘‘ratanasammata’’nti āgataṃ kappiyavatthuṃ paṭiggaṇhato anāpattibhāvaṃ dassetumāha <bold>‘‘muggamāsādika’’</bold>ntiādi.</paragraph>
    <paragraph line="200" number="703-4"> Evaṃ tippakārena ṭhitaṃ vatthuṃ gaṇhato adhippāyanānattena sambhavantaṃ āpattippabhedaṃ dassetumāha <bold>‘‘tatthā’’</bold>tiādi. <bold>Tatthā</bold>ti tesu tīsu nissaggiyādivatthūsu. <bold>Saṅghādīna</bold>nti saṅghagaṇapuggalacetiyādīnaṃ. <bold>Ta</bold>nti nissaggiyavatthuṃ. <bold>Sabbatthāyā</bold>ti sabbesaṃ atthāyāti viggaho. Attano atthāya ca saṅghādīnamatthāya ca dukkaṭavatthuṃ gaṇhantassāpi dukkaṭameva hotīti attho. Avuttasamuccayenettha <bold>ca</bold>-saddena ‘‘sabbampi nikkhipanatthāya bhaṇḍāgārikasīsena sampaṭicchato upari ratanasikkhāpade āgatavasena pācittiya’’nti (pārā. aṭṭha. 2.583-584) <bold>aṭṭhakathāya</bold> vuttavinicchayavisesassa saṅgaho kato.</paragraph>
    <paragraph line="201" number="705"><bold>Kahāpaṇādīna</bold>nti <bold>ādi</bold>-saddena suvaṇṇādīnaṃ saṅgaho. <bold>‘‘Sahassa’’</bold>nti idaṃ upalakkhaṇaṃ, sahassampīti vuttaṃ hoti.</paragraph>
    <paragraph line="202" number="706"><bold>Thavikādīsū</bold>ti <bold>ādi</bold>-saddena sithilapūritāni bhājanāni gahitāni. <bold>‘‘Sithilabaddhesū’’</bold>ti visesanena byatirekavasena ‘‘ghanabaddhe, pana ghanapūrite vā ekāva āpattī’’ti (pārā. aṭṭha. 2.583-584) <bold>aṭṭhakathā</bold>sesaṃ dīpeti.</paragraph>
    <paragraph line="203" number="707"> Upanikkhittasādiyanakammaṃ <pageBreak edition="M" number="1.0324" /> dassetumāha <bold>‘‘ida’’</bold>ntiādi. <bold>Gaṇhitukāmopī</bold>ti ettha ‘‘hotū’’ti seso. <bold>Nisedhetabbamevā</bold>ti kāyena vā vācāya vā ‘‘idaṃ na kappatī’’ti paṭikkhipitabbameva, evaṃ sati anāpattiyevāti attho. Ayamattho <bold>aṭṭhakathāyaṃ</bold> ‘‘kāyavācāhi vā appaṭikkhipitvāpi suddhacitto hutvā ‘nayidaṃ amhākaṃ kappatī’ti na sādiyati, anāpattiyevā’’ti (pārā. aṭṭha. 2.583-584) āgatoyeva.</paragraph>
    <paragraph line="204" number="708"><bold>Taṃ</bold><pageBreak edition="V" number="1.0243" /><bold>vatthu</bold>nti tathā paṭikkhittaṃ vatthuṃ. <bold>Ṭhapetvā yadi gacchatī</bold>ti ‘‘tumhe gaṇhatha vā, mā vā, dinnaṃ dinnamevā’’ti sace so ṭhapetvāva gacchati. Yathā taṃ na vinassati, tathā taṃ gopayitabbanti yojanā. ‘‘Añño tattha āgantvā pucchatī’’tiādinā <bold>aṭṭhakathāya</bold> vuttanayena tatthāgatena kappiyakārakena ‘‘kimida’’nti pucchite sarūpaṃ āvi katvā ‘‘gopayissāmahaṃ bhante, guttaṭṭhānaṃ dassethā’’ti vutte ‘‘imaṃ gahetvā ehī’’ti avatvā sattabhūmikampi pāsādaṃ abhiruhitvā ‘‘idha ṭhapehī’’ti avatvā ‘‘idaṃ guttaṭṭhāna’’nti surakkhitaṭṭhānaṃ dassetvā tattha ṭhapite aggaḷaṃ datvā rakkhitabbanti vuttaṃ hoti.</paragraph>
    <paragraph line="205" number="709"> Guttaṭṭhānaṃ gahetvā gacchantassa kappiyakārakassa avattabbavohāraṃ dassetumāha <bold>‘‘āharedamida’’</bold>ntiādi. <bold>Akappiya</bold>nti ettha ‘‘vacana’’nti labbhati. Evaṃ akappiyavacanaṃ avatvā surakkhitaṭṭhāne āharitvā ṭhapite kiṃ kātabbanti? Vikkāyike pattacīvarādikappiyabhaṇḍe āhaṭe ‘‘amhākaṃ iminā attho, imassa evarūpaṃ mūlampi atthi, kappiyakārako eva natthī’’ti vatvā tena ‘‘ahaṃ kappiyakārako, mayhaṃ dassethā’’ti vutte sace ruccati, dvāraṃ vivaritvā ‘‘idaṃ gaṇhā’’ti avatvā ‘‘ettha ṭhapita’’nti dassetvā tasmiṃ tassa agghappamāṇaṃ <pageBreak edition="M" number="1.0325" /> gahetvā dente adhivāsetabbaṃ. Atirekaṃ gaṇhante ‘‘mayaṃ tumhākaṃ bhaṇḍaṃ na gaṇhāma, gacchathā’’ti nīharitvā aggaḷaṃ datvā kappiyakārake laddhe ‘‘amhākaṃ evarūpena attho, idaṃ nāma mūlaṃ atthī’’ti vatvā tena kiṇitvā dinne adhivāsetabbanti <bold>aṭṭhakathāyaṃ</bold> vuttanayena paṭipajjitabbaṃ.</paragraph>
    <paragraph line="206" number="710"><bold>Ṭhapetvā rūpiyaggāha</bold>nti anantarasikkhāpade vakkhamānasarūpaṃ suvaṇṇādirūpiyaṃ paṭiggahetvā nissajjitvā desitāpattikaṃ puggalaṃ ṭhapetvā. <bold>Nissaṭṭhaparivattita</bold>nti ettha nissajjitvā āpattiyā desitāya ‘‘sace tattha āgacchati ārāmiko vā upāsako vā’’tiādinā (pārā. 584) <bold>padabhājane</bold> vuttanayena tatthāgataṃ kappiyakārakaṃ ‘‘āvuso imaṃ jānā’’ti vatvā ‘‘iminā kiṃ āhariyyatū’’ti tena vutte ‘‘imaṃ vā imaṃ vā āharā’’ti avatvā ‘‘kappiyaṃ ācikkhitabbaṃ sappi vā telaṃ vā madhu vā phāṇitaṃ vā’’ti (pārā. 584) vuttattā bhikkhūnaṃ kappiyavatthumatte ācikkhite tena nissaṭṭhavatthuṃ parivattetvā āhaṭaṃ kappiyabhaṇḍanti attho.</paragraph>
    <paragraph line="207" number="711"><bold>Attano</bold><pageBreak edition="V" number="1.0244" /><bold>pattabhāgampī</bold>ti tathā āhaṭe kappiyabhaṇḍe saṅghassa bhājiyamāne attano vassaggena attano pattakoṭṭhāsampi. <bold>Paṭiggāhakabhikkhuno</bold>ti rūpiyaṃ paṭiggahetvā āpajjitvā nissajjitvā desitāpattikassa bhikkhuno na vaṭṭatīti sambandho. <bold>Aññato</bold>ti attato aññasmā pabbajitamanussāmanussatiracchānagatitthipurisānaṃ aññatarato. <bold>Laddha</bold>nti tehi attanā laddhakoṭṭhāsato dinnavasenapi laddhaṃ taṃ vatthuṃ.</paragraph>
    <paragraph line="208" number="712"><bold>Yaṃ kiñci paccaya</bold>nti taṃ vatthuṃ parivattetvā gahitesu catūsu paccayesu aññatarampi paccayaṃ. Antamaso pathaviṃ khaṇitvā <pageBreak edition="M" number="1.0326" /> uppāditodakampi dārūhi ādittaaggimpi telena jalitapadīpampi rukkhe vā gehe vā pakatichāyampi tālapaṇṇampi upabhogaparibhogārahaṃ aññampi yaṃ kiñcīti <bold>aṭṭhakathāya</bold> vuttanayaṃ imināva saṅgahitanti gahetabbaṃ. Yathāha <bold>aṭṭhakathāyaṃ</bold> ‘‘antamaso makkaṭādīhi tato haritvā araññe ṭhapitaṃ vā tesaṃ hatthato gaḷitvā tiracchānapariggahitampi paṃsukūlampi na vaṭṭatiyevā’’tiādi (pārā. aṭṭha. 2.583-584), ‘‘rūpiyapaṭiggāhakassa pana kenaci pariyāyena tato uppannapaccayaparibhogo na vaṭṭatī’’ti (pārā. aṭṭha. 2.585) cāti. <bold>Bhikkhuno</bold>ti rūpiyapaṭiggāhakassa bhikkhussa.</paragraph>
    <paragraph line="209" number="713"><bold>Ajjhārāme vā</bold>ti upari vakkhamānalakkhaṇena paricchinne ajjhārāme vā. <bold>Taṃ</bold> rūpiyaṃ, ‘‘patitaṃ disvā’’ti seso. <bold>Ajjhāvasathepi vā</bold>ti vakkhamānalakkhaṇe antoāvāse ca. <bold>Nikkhipantassā</bold>ti ‘‘yassa bhavissati, so harissatī’’ti vutte ṭhāne tasmiṃ vatthusmiṃ gaṇanañca upalakkhaṇañca sallakkhetvā ṭhapentassa.</paragraph>
    <paragraph line="210" number="714"><bold>Tikapācittiyaṃ vutta</bold>nti ‘‘rūpiye rūpiyasaññī, vematiko, arūpiyasaññī rūpiyaṃ paṭiggaṇhāti, nissaggiyaṃ pācittiya’’nti (pārā. 586) bhagavatā pācittiyaṃ vuttaṃ. <bold>Dukkaṭa</bold>nti ettha ‘‘dvikadukkaṭa’’nti sāmatthiyā labbhati.</paragraph>
    <paragraph line="211" number="715"><bold>Kriyākriya</bold>nti gahaṇena āpajjanato kiriyaṃ. Paṭikkhepassa akaraṇato akiriyanti.</paragraph>
    <centered line="212">Rūpiyapaṭiggahaṇakathāvaṇṇanā.</centered>
    <paragraph line="213" number="716-7"><bold>Nissaggiyassāpi</bold><pageBreak edition="V" number="1.0245" /><bold>vatthu</bold>nti ‘‘nissaggiyapācittiyassa vatthū’’ti paṭhamasikkhāpade niddiṭṭhesu rajatādīsu catūsu aññataraṃ <pageBreak edition="M" number="1.0327" /> vatthuṃ. <bold>Dukkaṭassa ca vatthuṃ vā</bold>ti paṭhamaṃ dassitamuttādidukkaṭavatthūsu aññataraṃ vā, ihobhayattha hetuphalasambandhe sāmivacanaṃ. <bold>Kappiyassa ca vatthuṃ vā</bold>ti yathādassitesu eva muggamāsādikappiyavatthūsu aññataraṃ vā, iha avayavāvayavisambandhe sāmivacanaṃ. Avayavāvayavīnaṃ abhedepi bhedūpacāravasena yathā ‘‘silāputtakassa sarīra’’nti kappiyavatthunti vuttaṃ hoti ‘‘kappiyena vatthunā’’ti vakkhamānattā. Idānettha dukkaṭavatthuno, kappiyavatthuno ca nissaggiyavatthunā parivattitattā āpatti hotīti gahetabbaṃ. Nissaggiyavatthunā yo parivatteti, tassa āpattīti yojanā.</paragraph>
    <paragraph line="214">Dukkaṭassa vatthunā, kappiyena ca vatthunā vatthuṃ nissaggiyassa parivatteti, āpattīti yojanā. Idha ubhayatthāpi parivattitassa nissaggiyavatthuttā āpatti hoti. Evaṃ tīsupi ṭhānesu ‘‘āpattī’’ti sāmaññavacanena nissaggiyapācittiyameva vuttanti pakaraṇato labbhati.</paragraph>
    <paragraph line="215" number="718"> Dukkaṭasseva vatthunā dukkaṭassa ca vatthuṃ vā parivatteti, dukkaṭanti yojanā. <bold>‘‘Vatthuṃ vā kappiyassā’’</bold>ti idaṃ vuttanayameva, kappiyavatthunti vuttaṃ hoti. Imassa kappiyavatthunopi dukkaṭavatthunā parivattitattā dukkaṭaṃ hotīti gahetabbaṃ.</paragraph>
    <paragraph line="216" number="719"><bold>‘‘Vatthunā kappiyassā’’</bold>ti idampi vuttanayameva. Kappiyavatthunāpi parivattite dukkaṭavatthuvasena dukkaṭaṃ hotīti āha <bold>‘‘tathā’’</bold>ti.</paragraph>
    <paragraph line="217" number="720"> ‘‘Tathā’’ti iminā ‘‘vatthuno’’ti idaṃ ākaḍḍhati. <bold>‘‘Nissaggiyassā’’</bold>ti iminā pācittiyamāha. <bold>Pubba</bold>nti paṭhamaṃ, pubbe <pageBreak edition="M" number="1.0328" /> vuttarūpiyapaṭiggahaṇasikkhāpadeti vuttaṃ hoti. <bold>Iminā</bold>ti rūpiyasaṃvohārasikkhāpadena. Parivattanaṃ vāritanti sambandho.</paragraph>
    <paragraph line="218" number="721"><bold>Rūpiyanti ca saññissā</bold>ti ‘‘rūpiyaṃ nāma satthuvaṇṇo kahāpaṇo lohamāsako dārumāsako jatumāsako, ye vohāraṃ gacchantī’’ti (pārā. 589) <bold>padabhājane</bold> vuttesu rūpiyasaññitesu vatthūsu ‘‘aññatara’’nti saññissa. <bold>Arūpiye</bold>ti kharapattādimhi. <bold>Tena</bold> arūpiyena. ‘‘Cetāpentassa arūpiya’’nti padacchedo. ‘‘Arūpiye rūpiyasaññī rūpiyaṃ cetāpeti <pageBreak edition="V" number="1.0246" />, nissaggiyaṃ pācittiya’’nti (pārā. 591) vuttattā rūpiyaparivattane dukkaṭassa abhāvato, pācittiyassa ca sambhavato rūpiyaṃ na gahetabbaṃ. Arūpiye rūpiyaṃ iti saññissa ca vimatissa ca arūpiyaṃ cetāpentassa tena dve dukkaṭāni hontīti yojanā.</paragraph>
    <paragraph line="219" number="722"><bold>Arūpiye arūpiyanti saññissā</bold>ti ettha ‘‘arūpiyaṃ parivattentassā’’ti seso. <bold>Pañcahī</bold>ti sahatthe karaṇavacanaṃ, ‘‘sahadhammikehī’’ti seso, pañcahi sahadhammikehi saddhinti attho. <bold>Vadato</bold>ti voharato, kayavikkayaṃ karontassāti attho. Bhikkhubhikkhunisāmaṇerasāmaṇerisikkhamānāsaṅkhātehi pañcahi sahadhammikehi arūpiyaṃ parivattentassa anāpattīti attho.</paragraph>
    <paragraph line="220" number="723"> Saṃvohārena samuṭṭhānato <bold>kriyasamuṭṭhānaṃ</bold>.</paragraph>
    <centered line="221">Rūpiyasaṃvohārakathāvaṇṇanā.</centered>
    <paragraph line="222" number="724"><bold>Kappiyaṃ</bold> nāma ‘‘cīvarapiṇḍapātasenāsanagilānapaccayabhesajjaparikkhārā, antamaso cuṇṇapiṇḍopi dantakaṭṭhampi dasikasuttampī’’ti <pageBreak edition="M" number="1.0329" /><bold>padabhājane</bold> vuttāni kappiyavatthūni. Yathāha <bold>aṭṭhakathāyaṃ</bold> ‘‘cīvarādīnaṃ kappiyabhaṇḍānaṃ vasena anekavidha’’nti. <bold>Kappiyenevā</bold>ti teneva kappiyena vatthunā. ‘‘Kayavikkayaṃ samāpajjeyyāti ‘iminā imaṃ dehi, iminā imaṃ āhara, iminā imaṃ parivattehi, iminā imaṃ cetāpehī’ti ajjhācaratī’’ti (pārā. 595) vacanato <bold>‘‘parivattayato’’</bold>ti imassa ‘‘kayavikkayaṃ samāpajjato’’ti pariyāyo.</paragraph>
    <paragraph line="223">Tattha aññassa hatthato kappiyavatthunā parivattetvā gahaṇaṃ <bold>kayo</bold> nāma. Attano hatthato kappiyavatthuṃ parivattetvā dānaṃ <bold>vikkayo</bold>. Yathāha <bold>aṭṭhakathāyaṃ</bold> ‘‘iminā imaṃ dehī’tiādinā hi nayena parassa kappiyabhaṇḍaṃ gaṇhanto kayaṃ samāpajjati, attano kappiyaṃ dento vikkaya’’nti. ‘‘Ṭhapetvā sahadhammike’’ti vuttattā <bold>parivattayato</bold>ti ettha aññehi saddhinti labbhati. Ettha <bold>aññe</bold> nāma gihino itthipurisā, sāsanato bāhirā pabbajitā ca. Tasmā ayaṃ kayavikkayo antamaso mātāpitūhipi na kātabboyeva. Yathāha <bold>aṭṭhakathāyaṃ</bold> ‘‘ayañhi kayavikkayo <pageBreak edition="V" number="1.0247" /> ṭhapetvā pañca sahadhammike avasesehi gihipabbajitehi antamaso mātāpitūhipi saddhiṃ na vaṭṭatī’’ti (pārā. aṭṭha. 2.595).</paragraph>
    <paragraph line="224" number="725"><bold>Akappiyassa vatthussā</bold>ti imasmiṃ sikkhāpade vuttacīvarādikappiyavatthuto aññassa nissaggiyadukkaṭavatthussa. <bold>Tenevā</bold>ti akappiyavatthunāyeva. ‘‘Kappiyassa cā’’ti pāṭhaseso, teneva akappiyena vatthunā kappiyassa vatthussa parivattanañcāti yojanā. Evañhi pāṭhasese akate akappiyena vatthunā kappiyassa parivattanaṃ kayavikkaye saṅgahetabbaṃ siyā, taṃ na yujjati tassa rūpiyasaṃvohāreyeva saṅgahitattā, idha ca ‘‘kappiyavatthusseva kappiyavatthunā <pageBreak edition="M" number="1.0330" /> parivattanaṃ kayavikkayo’’ti niyamitattā. <bold>Niddiṭṭha</bold>nti ‘‘akappiyabhaṇḍaparivattanañhi kayavikkayasaṅgahaṃ na gacchatī’’ti (pārā. aṭṭha. 2.594) <bold>aṭṭhakathāyaṃ</bold> niddiṭṭhanti attho.</paragraph>
    <paragraph line="225" number="726"><bold>Tasmā</bold>ti yasmā aññatra sahadhammikehi kappiyavatthussāpi kayavikkayo na vaṭṭati, akappiyassa, kappiyassa ca vatthuno akappiyeneva vatthunā parivattanañca rūpiyasaṃvohāre saṅgahitattā kayavikkayasaṅgahaṃ na gacchati, tasmā.</paragraph>
    <paragraph line="226" number="729"><bold>Idaṃ nāmā</bold>ti odanādikappiyavatthumeva āha.</paragraph>
    <paragraph line="227" number="730-1"> ‘‘Gahetvā’’tiādigāthāya vatthulakkhaṇassa udāharaṇaṃ dassetvāva āpattibhedaṃ dassetumāha <bold>‘‘vighāsāda’’</bold>ntiādi. <bold>Challi</bold>nti rukkhatacaṃ. <bold>Valli</bold>nti lataṃ. <bold>Kaṭṭha</bold>nti indhanadāruṃ. <bold>Dāru</bold>nti gehasambhārādidāruṃ. Vipallāsenāpi vattabbaṃ ‘‘valliṃ vā pana challiṃ vā, dāruṃ vā kaṭṭhameva vā’’ti. <bold>Vatthūna</bold>nti tathā vatvā āharāpitānaṃ challiādivatthūnaṃ. Kayavikkaye āpattiyo hontīti yojanā, nissaggiyapācittiyāpattiyo hontīti vuttaṃ hoti.</paragraph>
    <paragraph line="228" number="732"> ‘‘Iti evā’’ti padacchedo, ‘‘pivitvā’’tiādinā nayena pubbakāle vihitapaccayantaṃ akatvā vuttanayenevāti attho.</paragraph>
    <paragraph line="229" number="733"><bold>Bhūmiyā limpane</bold>ti yojanāyaṃ pana senāsanabhūmiyaṃ paribhaṇḍakaraṇakāḷakādivaṇṇakaraṇavasena <pageBreak edition="V" number="1.0248" /> lepane. <bold>Vatthudhovane</bold>ti cīvarādivatthūnaṃ dhovane. <bold>Etthā</bold>ti tesu vuttappakāresu. Etesaṃ gahaṇassa upalakkhaṇattā evarūpesu aññesu ṭhānesu.</paragraph>
    <paragraph line="230" number="734"><bold>Aya</bold>nti <pageBreak edition="M" number="1.0331" /> bhūmisodhanādivasena āpannā pācittiyāpatti.</paragraph>
    <paragraph line="231" number="735"><bold>Ṭhapetvā bhaṇḍasāmika</bold>nti ettha byatirekavasena aññassa kappiyakārassāti labbhati.</paragraph>
    <paragraph line="232" number="736"> Bhāsato anāpattīti yojanā. Sesamettha uttānameva.</paragraph>
    <centered line="233">Kayavikkayakathāvaṇṇanā.</centered>
    <centered line="234">Kosiyavaggo dutiyo.</centered>
    <paragraph line="235" number="737"> Kappiyā pattā mattikāyomayā jātito duveti yojanā. <bold>Vaṇṇā</bold>ti pamāṇāni. Yathāha <bold>aṭṭhakathāyaṃ</bold> ‘‘tayo pattassa vaṇṇāti tīṇi pattassa pamāṇānī’’ti (pārā. aṭṭha. 2.602). Tenāha <bold>‘‘ukkaṭṭho majjhimomako’’</bold>ti.</paragraph>
    <paragraph line="236" number="738"><bold>Dvinnaṃ taṇḍulanāḷīna</bold>nti sukoṭṭitānaṃ akhaṇḍānaṃ purāṇasālitaṇḍulānaṃ dve nāḷiyo gahetabbā. Yathāha <bold>aṭṭhakathāyaṃ</bold> ‘‘anupahatapurāṇasālitaṇḍulānaṃ sukoṭṭitaparisuddhāna’’nti (pārā. aṭṭha. 2.602). <bold>Bhatta</bold>nti avassāvitaṃ anuttaṇḍulaṃ akilinnaṃ apiṇḍitaṃ suvisadaṃ kundamakularāsisadisaṃ supakkodanameva gahetabbaṃ. Yathāha <bold>aṭṭhakathāyaṃ</bold> ‘‘anuttaṇḍulaṃ akilinnaṃ apiṇḍitaṃ suvisadaṃ kundamakularāsisadisaṃ avassāvitodana’’nti (pārā. aṭṭha. 2.602). <bold>Magadhanāḷiyā</bold>ti magadharaṭṭhe nāḷiyā, sā nāḷi tilānaṃ aṭṭhapasatāni gaṇhāti. Tenāhu porāṇā –</paragraph>
    <gatha1 line="237">‘‘Khāridasadvayaṃ <pageBreak edition="M" number="1.0332" /> vāho, khārī doṇaṭṭhakadvayaṃ;</gatha1>
    <gatha2 line="238">Dviaṭṭhanāḷiyo doṇo, nāḷekā pasataṭṭhakaṃ;</gatha2>
    <gathalast line="239">Lakkhaṃ tilānaṃ pasataṃ, etaṃ vuttaṃ pamāṇato’’ti.</gathalast>
    <paragraph line="240">‘‘Magadhanāḷi <pageBreak edition="V" number="1.0249" /> nāma aḍḍhaterasapalā hotī’’ti (pārā. aṭṭha. 2.602) <bold>andhakaṭṭhakathāyaṃ</bold> vuttaṃ. Tabbaṇṇanāya ‘‘aḍḍhaterasapalāni māsehi gahetabbānī’’ti vuttaṃ. Keci panāhu –</paragraph>
    <gatha1 line="241">‘‘Catuppasatikā muṭṭhi, palañcetaṃ catugguṇaṃ;</gatha1>
    <gathalast line="242">Kuḍuvappasatañceva, cattāri ceva nāḷi tu.</gathalast>
    <gatha1 line="243">‘‘Soyeva pattho cattāro, patthā aḷhakamuccate;</gatha1>
    <gathalast line="244">Aḷhakānampi cattāri, ‘doṇo’ti parikittito’’ti.</gathalast>
    <paragraph line="245">Ācariyā pana ‘‘aṭṭhapasatā māgadhanāḷī’’ti pubbapakkhameva rocayanti.</paragraph>
    <paragraph line="246"><bold>Khādanañca catubbhāga</bold>nti tasmiṃ bhatte catudhā vibhatte ekabhāgamattaṃ hatthahāriyaghanamuggasūpanti attho. Yathāha <bold>aṭṭhakathāyaṃ</bold> ‘‘tassa odanassa catutthabhāgappamāṇo nātighano nātitanuko hatthahāriyo sabbasambhārasaṅkhato muggasūpo pakkhipitabbo’’ti (pārā. aṭṭha. 2.602).</paragraph>
    <paragraph line="247"><bold>Byañjanañca tadūpiya</bold>nti yāva carimālopaṃ, tāva sabbālopānurūpaṃ macchamaṃsādibyañjanañca. Yathāha <bold>aṭṭhakathāyaṃ</bold> ‘‘ālopassa ālopassa anurūpaṃ yāvacarimālopappahonakaṃ macchamaṃsādibyañjanaṃ pakkhipitabba’’nti. Ettha ca <bold>ālopassa ālopassa anurūpa</bold>nti ‘‘byañjanassa mattā nāma odanacatutthabhāgo’’ti (ma. ni. aṭṭha. 2.387) <bold>brahmāyusuttassa aṭṭhakathāyaṃ</bold> vuttattā ālopassa catutthabhāgappamāṇaṃ byañjanaṃ ālopassa anurūpanti gahetabbaṃ. Idha pana sūpasseva odanacatutthabhāgappamāṇaṃ <pageBreak edition="M" number="1.0333" /> dassetvā etassa lakkhaṇe dassite itarassāpi dassitameva hotīti byañjanassa tathā visesetvā pamāṇaṃ na dassitaṃ. Odane pakkhipitabbāni sappitelatakkarasakañjikādīni gaṇanūpagāni na honti.</paragraph>
    <paragraph line="248" number="739"><bold>Taṃ sabba</bold>nti yathāvuttabhattādiniravasesaṃ. <bold>Gaṇhatī</bold>ti vakkhamānehi tīhi pakārehi gaṇhāti. <bold>Tassā</bold>ti ukkaṭṭhassa pattassa. <bold>Upaḍḍho</bold>ti tasmiṃ patte gaṇhanakadabbasambhāragāhī patto taṃsahacariyena <pageBreak edition="V" number="1.0250" /> ‘‘upaḍḍho’’ti vutto. <bold>Tadupaḍḍho cā</bold>ti etthāpi eseva nayo. Tassa majjhimassa pattassa upaḍḍho tadupaḍḍhoti gahetabbaṃ.</paragraph>
    <paragraph line="249" number="740"> Imesu tīsu pattesu ukkaṭṭhassa vuttaṃ odanādi sabbaṃ yasmiṃ patte pakkhittaṃ, tassa mukhavaṭṭimatthake puñjiyamānaṃ hīrakaṃ heṭṭhābhāge phusati, so <bold>ukkaṭṭhamajjhimo</bold> nāma, hīrato atirekaṃ tiṭṭhati, so <bold>ukkaṭṭhomako</bold> nāma, antopatte mukhavaṭṭiyā heṭṭhimantaṃ appatvā tiṭṭhati, so <bold>ukkaṭṭhukkaṭṭho</bold> nāma, evaṃ majjhimo ca omako ca paccekaṃ tividho hotīti sabbe nava pattā hontīti dassetumāha <bold>‘‘ukkaṭṭhassā’’</bold>tiādi. <bold>Tassevā</bold>ti ukkaṭṭhasseva. Omako ca majjhimo cāti <bold>omakamajjhimā</bold>. Idha majjhimo ca omako ca ukkaṭṭhasseva bhedo. Esa nayo itaradvayepi. ‘‘Eva’’nti iminā yathā ‘‘ukkaṭṭhukkaṭṭho ukkaṭṭhomako ukkaṭṭhamajjhimo’’ti yojetabbo, evaṃ majjhimomakānampi yathākkamayojanaṃ dasseti ‘‘majjhimo majjhimukkaṭṭho majjhimomako, omakukkaṭṭho omakamajjhimo omakomako cā’’ti.</paragraph>
    <paragraph line="250" number="741"><bold>Tesū</bold>ti <pageBreak edition="M" number="1.0334" /> navasu pattesu. <bold>Tasmā</bold>ti apattabhāvato. <bold>Na gacchantī</bold>ti ukkaṭṭhukkaṭṭhañca omakomakañcāti dve apekkhitvā bahuvacanaṃ kataṃ. Ete bhājanasaṅkhepena paribhuñjitabbāti. Yathāha <bold>aṭṭhakathāyaṃ</bold> ‘‘tasmā ete bhājanaparibhogena paribhuñjitabbā’’ti (pārā. aṭṭha. 2.602).</paragraph>
    <paragraph line="251" number="742"><bold>Pattalakkhaṇasaṃyuta</bold>nti ettha <bold>pattalakkhaṇaṃ</bold> nāma yathāvuttapamāṇayuttatā, ‘‘ayopatto pañcahi pākehi pakko mattikāpatto dvīhi pākehi pakko’’ti (pārā. aṭṭha. 2.608) vuttā pākasampatti, kiṇitvā gaṇhāti ce, tassa dātabbamūlassa asesetvā dinnabhāvo, chiddābhāvo, chinnarājīnaṃ abhāvoti pañcavidhaṃ. Hoti cettha –</paragraph>
    <gatha1 line="252">‘‘Pamāṇayuttatā pāka-sampatti dinnamūlatā;</gatha1>
    <gathalast line="253">Acchiddārājitā ceti, pattalakkhaṇapañcaka’’nti.</gathalast>
    <paragraph line="254">‘‘Adhiṭṭhāya vā vikappetvā vā’’ti <bold>vā</bold>-saddo yojetabbo. <bold>Adhiṭṭhāyā</bold>ti paṭhamaṃ paribhutte patte sati taṃ paccuddharitvā adhiṭṭhātabbapatto hatthapāse ce hoti, vakkhamānanayena ‘‘imaṃ pattaṃ adhiṭṭhāmī’’ti <pageBreak edition="V" number="1.0251" /> vacībhedakaraṇavasena vācāya vā vacībhedaṃ akatvā evameva cintetvā hatthena gahetvā phandāpentena kāyena vā dūre ce hatthapāsā hoti, ṭhapitaṭṭhānaṃ sallakkhetvā ‘‘etaṃ pattaṃ adhiṭṭhāmī’’ti vācā bhinditabbāti <bold>aṭṭhakathāyaṃ</bold> (pārā. aṭṭha. 2.608 atthato samānaṃ) vuttanayena ekakena vā pacchā satisammose sarāpetvā kukkuccaṃ vūpasametuṃ samatthassa puggalassa sannidhāne vā adhiṭṭhāyāti vuttaṃ hoti. ‘‘Aññassa santike adhiṭṭhāne ayamānisaṃso – sacassa ‘adhiṭṭhito nu kho me, no’ti vimati uppajjati, itaro sāretvā vimatiṃ chindissatī’’ti <pageBreak edition="M" number="1.0335" /> (pārā. aṭṭha. 2.608) ayamattho <bold>aṭṭhakathāyaṃ</bold> vutto. ‘‘Dve patte adhiṭṭhātuṃ na labhatī’’ti <bold>gaṇṭhipade</bold> vuttaṃ.</paragraph>
    <paragraph line="255"><bold>Vikappetvā</bold>ti (pāci. 373; pārā. aṭṭha. 2.608; kaṅkā. aṭṭha. vikappanasikkhāpadavaṇṇanā) ttha vikappetabbassa pattassa ekattabahuttaṃ, sannihitāsannihitattañca sallakkhetvā ekaṃ ce sannihitaṃ, ‘‘imaṃ pattaṃ tuyhaṃ vikappemī’’ti vā ‘‘imaṃ pattaṃ tissassa bhikkhuno vikappemī’’ti vā ādinā nayena ekaṃ vikappetvāti vuttaṃ hoti. Ettha ‘‘paribhuñjeyyā’’ti vuttattā, ‘‘mayhaṃ santakaṃ paribhuñjehi vā vissajjehi vā yathāpaccayaṃ vā karohī’’ti tena apaccuddhaṭe paribhuñjituṃ ayuttattā ‘‘vikappetvā’’ti paccuddhaṭaviseso gahetabbo.</paragraph>
    <paragraph line="256" number="743"><bold>Dhāreyyā</bold>ti anadhiṭṭhahitvā, avikappetvā ca paribhuñjitabbo. <bold>Taṃ</bold> kālaṃ pattaṃ atikkāmayatoti yojanā. <bold>‘‘Nissaggiya’’</bold>nti imināpi ‘‘patta’’nti idaṃ yujjati. <bold>Patta</bold>-saddo māgadhikānaṃ dviliṅgako, tasmā evaṃ vutto.</paragraph>
    <paragraph line="257" number="744"> Adhiṭṭhitavikappitesu anantogadhattā atirekabhāvaṃ dassetumāha <bold>‘‘yaṃ patta’’</bold>ntiādi.</paragraph>
    <paragraph line="258" number="745"><bold>Sammukhe</bold>ti aḍḍhateyyahatthappadesato anto ṭhitaṃ pattaṃ. <bold>Dūrasmi</bold>nti aḍḍhateyyaratanato parabhāge ‘‘antogabbhe vā uparipāsāde vā sāmantavihāre vā’’ti <bold>aṭṭhakathāyaṃ</bold> vuttappakāre dūrepi. Yattha katthaci vikappanakālepi santikadūravacanabhedā evameva yojetvā vattabbā. ‘‘Vikappetuṃ <pageBreak edition="V" number="1.0252" /> pana bahūnipi labbhatī’’ti <bold>gaṇṭhipade</bold> vuttaṃ. <bold>Ayaṃ nayo</bold>ti ‘‘imaṃ pattaṃ paccuddharāmī’’tiādinayo.</paragraph>
    <paragraph line="259" number="746"> Vācākāyavasena <pageBreak edition="M" number="1.0336" /> duvidhe adhiṭṭhāne vācādhiṭṭhānaṃ dassetvā kāyādhiṭṭhānaṃ dassetumāha <bold>‘‘ābhoga’’</bold>ntiādi. <bold>Ābhoga</bold>nti ‘‘imaṃ pattaṃ adhiṭṭhāmī’’ti ābhogaṃ. <bold>‘‘Manasā’’</bold>ti iminā na vacasāti vuttaṃ hoti. Kāyavikārova <bold>kāyavikārakaṃ,</bold> hatthena phandāpanādikāyakiriyāti attho. Eteneva kāyādhiṭṭhānaṃ hatthena apattabbe dūre na kātabbanti dasseti.</paragraph>
    <paragraph line="260" number="747-8"> ‘‘Jahati adhiṭṭhāna’’nti padacchedo. <bold>Dānato</bold>ti aññassa dānena. <bold>Bhedakato</bold>ti bhijjanena. <bold>Nāsato</bold>ti pattasāmikassa kālakiriyāya. <bold>Vibbhamato</bold>ti sikkhaṃ apaccakkhāya gihibhāvūpagamanena. <bold>Uddhārato</bold>ti paccuddharaṇena. <bold>Paccakkhato</bold>ti sikkhāpaccakkhānena. <bold>Parivattanato</bold>ti liṅgaparivattanena. <bold>Gāhato</bold>ti vissāsaggahaṇena, acchinditvā gahaṇena ca.</paragraph>
    <paragraph line="261"><bold>Kaṅgusitthappamāṇenā</bold>ti sattannaṃ dhaññānaṃ khuddakatarassa kaṅguno sitthappamāṇena. <bold>Khenā</bold>ti mukhavaṭṭiyā dvaṅgulato heṭṭhā ākāsapariyāyena chiddena. <bold>Āṇiyā vā</bold>ti ayomayāya āṇiyā vā.</paragraph>
    <paragraph line="262" number="750-1"><bold>Maṇipatto</bold>ti maṇinā kato. <bold>Veḷuriyubbhavo</bold>ti marakatamaṇimayo. <bold>Phalikubbhavo</bold>ti phalikapāsāṇena kato. <bold>Kācamayo</bold>ti kācamattikāmayo. <bold>Kaṃsamayo</bold>ti kaṃsalohena kato. <bold>Tipumayo</bold>ti kāḷatipumayo. <bold>Sīsamayo</bold>ti setatipumayo. Vipallāsena ca vadanti. <bold>Sajjhumayo</bold>ti rajatamayo.</paragraph>
    <paragraph line="263" number="752"><bold>Ghaṭakaṭāho</bold>ti ghaṭakapālaṃ. <bold>Sīsakaṭāho</bold>ti chavasīsakapālaṃ. <bold>Tumba</bold>nti alābu. <bold>Assā</bold>ti ekādasavidhassa <pageBreak edition="M" number="1.0337" /> pattassa. <bold>Anulomika</bold>nti akappiyavasena anulomaṃ. <bold>Tatthā</bold>ti tasmiṃ ekādasavidhe. Tambamayaṃ lohamayaṃ thālakaṃ pana vaṭṭatīti yojanā, pattoyeva na vaṭṭati, tambalohamayā thālakā pana vaṭṭantīti attho.</paragraph>
    <paragraph line="264" number="753"><bold>Taṭṭikādīnī</bold>ti <pageBreak edition="V" number="1.0253" /><bold>ādi</bold>-saddena vaṭṭakādīnaṃ saṅgaho. <bold>Vaṭṭaka</bold>nti ca aḍḍhacandākāro lohādimayo bhājaniyaviseso. <bold>Puggalassā</bold>ti bhikkhussa. Gihī ca saṅgho ca <bold>gihisaṅghā,</bold> tesaṃ santakā <bold>gihisaṅghikā</bold>.</paragraph>
    <paragraph line="265" number="754"><bold>Yaṃ kiñci patta</bold>nti sattasu pattesu yaṃ kiñci pattaṃ. <bold>Vodakaṃ katvā</bold>ti vigatodakaṃ katvā. <bold>Paṭisāmeyyā</bold>ti nikkhepārahaṭṭhāne nikkhipanavasena, thavikāya pakkhipitvā bandhanavasena vā saṅgopeyya.</paragraph>
    <paragraph line="266" number="755"><bold>Otāpetu</bold>nti ātape, aggimhi vā tāpetuṃ. <bold>Uṇhe</bold>ti tasmiṃyeva uṇhe. <bold>Na nidahetabbo</bold>ti na jhāpetabbo. Sīsāpanayanameva na vaṭṭatīti na nidahetabboti attho adhikanivāraṇeneva viññāyati.</paragraph>
    <paragraph line="267" number="756"><bold>Miḍḍhante</bold>ti miḍḍhiyā ante. <bold>Paribhaṇḍante</bold>ti pamukhe mahāmiḍḍhiyā ante. <bold>‘‘Vitthiṇṇe</bold>ti antamaso dvipattamattokāsavitthāre’’ti keci. Ṭhapetuṃ pana vaṭṭatīti yojanā, valayādiādhārena vināpi ṭhapetuṃ vaṭṭatīti attho. ‘‘Miḍḍhiyā pamukhe miḍḍhiyā ca kharabhūmipadesādīsu ca valayamatthake ṭhapetuṃ vaṭṭatī’’ti vadanti.</paragraph>
    <paragraph line="268" number="757"><bold>Dāruādhārake</bold>ti udukkhalasadise dārumaye ādhāre. <bold>Dve patte ṭhapetumpi vaṭṭatī</bold>ti pattamatthake aparassāpi pattassa ṭhapanavasena dve patte ṭhapetumpi vaṭṭati. <bold>Api</bold>-saddena <pageBreak edition="M" number="1.0338" /> ekasmiṃ vattabbameva natthīti dasseti. <bold>Ayameva nayo</bold>ti ‘‘dvepi patte ṭhapetuṃ vaṭṭatī’’ti ayaṃ nayo. <bold>Daṇḍabhūmiādhārakesū</bold>ti ettha <bold>daṇḍādhāro</bold> nāma bahūhi daṇḍehi kato. <bold>Bhūmiādhārako</bold> nāma bhūmiyaṃ kato ālavālavalayākāro siliṭṭhādhāro. ‘‘Dantavettalatādimayo bhūmiādhārako’’ti keci.</paragraph>
    <paragraph line="269" number="758-9"><bold>Taṭṭikāyā</bold>ti tālapaṇṇādīhi katataṭṭikāya. <bold>Potthake</bold>ti makacivākamaye vā rukkhavākamaye vā attharaṇe. <bold>Kaṭasārake</bold>ti tālapaṇṇādīhi vīte attharaṇe. <bold>Paribhaṇḍakatāyā</bold>ti katagomayaparibhaṇḍāya. <bold>Api</bold>-saddena sudhākammaṃ katvā pāsāṇena ghaṃsitvā maṭṭhakatāya bhūmiyā vattabbameva natthīti dasseti. <bold>Vālukāsu vā</bold>ti leḍḍupāsāṇasakkharakapālādiamissāsu saṇhasukhumavālukāsūti <pageBreak edition="V" number="1.0254" /> vuttaṃ hoti. Tenevāha <bold>‘‘tathārūpāsū’’</bold>tiādi. Rajamhi santepi asantepi visuṃyeva ‘‘kharabhūmiyā na ṭhapetabba’’nti vuttattā <bold>‘‘sarajāyā’’</bold>ti iminā rajokiṇṇaṃ saṇhabhūmimāha. <bold>Kharabhūmiyā</bold>ti pharusabhūmiyā.</paragraph>
    <paragraph line="270" number="760"><bold>Laggetu</bold>nti olambetuṃ. Daṇḍakoṭiyā, nāgadantakoṭiyā ca pattamukhena pakkhipitvā ṭhapanampi <bold>lagganaṃ</bold> nāma. <bold>Chattaṅkamañcapīṭhesū</bold>ti chatte, aṅke, mañcapīṭhe ca.</paragraph>
    <paragraph line="271" number="761"><bold>Aṭanīsū</bold>ti aṅgesu. <bold>Bandhitvā</bold>ti thavikāya aṃsavaddhanakādinā yena kenaci bandhitvā. <bold>Olambetumpī</bold>ti laggetumpi. ‘‘Ṭhapetuṃ uparī’’ti padacchedo.</paragraph>
    <paragraph line="272" number="762"><bold>Mañcapīṭhaṭṭake</bold>ti mañcapīṭhesu ṭhapitapattā yathā na patanti, tathā aṭanimatthake dārunā parikkhepe kate mañcapīṭhaṭṭakā <pageBreak edition="M" number="1.0339" /> nāma honti, tādise mañcapīṭhaṭṭake ṭhapetuṃ vaṭṭatīti attho. <bold>Bhattapūropī</bold>ti bhattassa pūropi. <bold>Api</bold>-saddena yāgutelaparipūritassāpi saṅgaho. Tucchapatte vinicchayo yathāvuttoyeva. Pūraṇaṃ pūro, bhattassa pūro bhattapūro.</paragraph>
    <centered line="273">Tibhāṇavāravaṇṇanā niṭṭhitā.</centered>
    <paragraph line="274" number="763"><bold>Kavāṭa</bold>nti dvārakavāṭaphalakaṃ. ‘‘Senāsane dvārakavāṭavātapānakavāṭādī’’tiādīsu dvāraphalakaṃ ‘‘kavāṭa’’nti hi vuttaṃ. <bold>Na paṇāmeyyā</bold>ti na nāmeyya na cāleyya, na ca pidaheyyāti attho. Pattaṃ hatthe yassa so <bold>pattahattho</bold>ti bhinnādhikaraṇoyaṃ bāhiratthasamāso ‘‘vajirapāṇī’’tiādīsu viya. ‘‘Paṇāmeyya assā’’ti padacchedo.</paragraph>
    <paragraph line="275" number="764"><bold>Na nīhareyya pattena calakānī</bold>ti rasaṃ pivitvā pātitamadhukaphalaṭṭhikādi chaḍḍitāni bahi chaḍḍetuṃ pattena na nīhareyya. <bold>Aṭṭhikāni vā</bold>ti panasaṭṭhikolaṭṭhiādiaṭṭhikāni vā. <bold>Ucchiṭṭhamudaka</bold>nti mukhadhovanādikaṃ ucchiṭṭhamudakaṃ. Pattena nīharantassāti yojanā, bahi chaḍḍetuṃ taṃ patte āsiñcitvā harantassāti vuttaṃ hoti. Itarathā ucchiṭṭhapattadhovanodakampi teneva pattena bahi na nīharitabbaṃ siyā.</paragraph>
    <paragraph line="276" number="765"> Paṭiggaheti <pageBreak edition="V" number="1.0255" /> mukhadhovanodakanti <bold>paṭiggaho,</bold> kheḷamallakova. <bold>Mukhato nīhaṭa</bold>nti mukhena chaḍḍitaṃ maṃsakhaṇḍādi yaṃ kiñci.</paragraph>
    <paragraph line="277" number="766"><bold>Vinassatī</bold>ti vibbhamena vā sikkhāpaccakkhānena vā kālakiriyāya vā vinassati. Atha vā <bold>yo</bold>ti paccattavacanaṃ ‘‘yassā’’ti sāmivasena pariṇāmetvā yassa bhikkhuno <pageBreak edition="M" number="1.0340" /> patto bhedena vā acchedena vā corikāya haraṇena vā nassati, tassa anāpattīti yojanā.</paragraph>
    <paragraph line="278" number="767"><bold>Paṭhamassā</bold>ti pattavaggassa paṭhamaṃ saṅgahitattā paṭhamassa. <bold>Pattassā</bold>ti pattasikkhāpadassa. <bold>Paṭhamenā</bold>ti cīvaravaggassa paṭhamaṃ saṅgahitattā paṭhamena kathinenāti sambandho. <bold>Mahesinā</bold>ti mahante sīlakkhandhādayo guṇe esi gavesīti mahesi. Paṭhamassa pattassa <bold>samuṭṭhānādayo sabbe</bold> idha aniddiṭṭhavinicchayā paṭhamena kathinena <bold>samā</bold> sadisā iti mahesinā <bold>matā</bold> anumatā anuññātāti yojanā.</paragraph>
    <centered line="279">Paṭhamapattakathāvaṇṇanā.</centered>
    <paragraph line="280" number="768"> Pañca bandhanāni ūnāni yassa so <bold>pañcabandhanaūno,</bold> patto, tasmiṃ, abandhanañca ekadviticatubandhanañca ‘‘pañcabandhanaūna’’nti gahitaṃ. Yathāha <bold>pāḷiyaṃ</bold> ‘‘ūnapañcabandhano nāma patto abandhano vā ekabandhano vā dvibandhano vā tibandhano vā catubandhano vā’’ti (pārā. 613). Bandhane akatepi bandhanāraho vakkhamānalakkhaṇarājiyuttopi ‘‘ūnapañcabandhanoyevā’’ti gahetabbo. Ettha <bold>abandhano</bold> nāma yassa bandhanameva natthi, so. Tenevāha <bold>aṭṭhakathāyaṃ</bold> ‘‘yasmā abandhanassapi pattassa pañca bandhanāni na pūrenti sabbaso natthitāyā’’ti (pārā. aṭṭha. 2.612-613). Dvaṅgulappamāṇato ūnarājiyutto abandhanokāsopi ‘‘abandhanoyevā’’ti gahetabbo. Yathāha <bold>pāḷiyaṃ</bold> ‘‘abandhanokāso nāma patto yassa dvaṅgulā rāji na hotī’’ti (pārā. 613).</paragraph>
    <paragraph line="281" number="769"><bold>Uddiṭṭha</bold>nti ‘‘bandhanokāso nāma patto yassa dvaṅgulā rāji hotī’’ti (pārā. 613) <bold>padabhājane</bold> vuttaṃ. Dvaṅgulāya rājiyā ekañca bandhananti yojanā. ‘‘Mukhavaṭṭito heṭṭhā bhaṭṭhā’’ti <pageBreak edition="M" number="1.0341" /><bold>aṭṭhakathā</bold>vacanato (pārā. aṭṭha. 2.612-613) ‘‘sabbāpi rājiyo mukhavaṭṭito paṭṭhāya <pageBreak edition="V" number="1.0256" /> heṭṭhā bhaṭṭhāyeva gahetabbā’’ti <bold>nissandehe</bold> vuttaṃ. Mukhavaṭṭiṃ vinā aññatthāpi ūnapañcabandhane vā ūnapañcabandhanokāse vā sati sopi patto ūnapañcabandhano na hotīti na sakkā vattuṃ, tasmā ‘‘mukhavaṭṭito paṭṭhāyā’’ti (pārā. aṭṭha. 2.612-613) <bold>aṭṭhakathāyaṃ</bold> niyametvā vacanaṃ vīmaṃsitabbaṃ. Idha pana tathā niyamo na dassito, tasmā ayameva vinicchayo sāmaññena vuttāya pāḷiyā aññadatthu saṃsandati sameti. <bold>Ca</bold>-kārassa avuttasamuccayatthattā dvaṅguladvaṅgulāhi dvīhi dve bandhanāni ca tīṇi bandhanāni cāti idampi vuttameva hoti. Yathāha <bold>aṭṭhakathāyaṃ</bold> ‘‘yassa pana dve rājiyo, ekāyeva vā caturaṅgulā, tassa dve bandhanāni dātabbāni. Yassa tisso, ekāyeva vā chaḷaṅgulā, tassa tīṇi bandhanāni dātabbānī’’ti (pārā. aṭṭha. 2.612-613).</paragraph>
    <paragraph line="282">Ūnapañcabandhanapattesu antimapattassa vibhāgaṃ dassetumāha <bold>‘‘bandhanāni cā’’</bold>tiādi. Mukhavaṭṭiyā aṭṭhaṅgulappamāṇānaṃ catunnaṃ rājīnaṃ cattāri bandhanāni cāti vuttaṃ hoti. Cakāro pubbe vuttasseva samuccayaṃ karoti. <bold>Aṭṭhaṅgularājiyā tathā</bold>ti mukhavaṭṭito paṭṭhāya aṭṭhaṅgulāyāmaṃ bhaṭṭhāya rājiyā dvaṅguladvaṅgulamatte ṭhāne teneva nīhārena baddhāni cattāri bandhanāni cāti attho.</paragraph>
    <paragraph line="283" number="770"> Evaṃ ūnapañcabandhanapattaṃ dassetvā idāni paripuṇṇapañcabandhanapattaṃ dassetumāha <bold>‘‘pañca vā’’</bold>tiādi. Mukhavaṭṭiyā dvaṅguladvaṅgulāyāmaṃ otiṇṇā pañca rājiyo ca. <bold>Vā</bold>-saddena pañcabandhanavikappā dassitā. <bold>Ekā vāpi dasaṅgulā</bold>ti mukhavaṭṭito dasaṅgulāyāmā ekā vā rāji hoti. <bold>Api</bold>-saddena tassā rājiyā bandhano pañcabandhanapakkho dassito. <bold>Ayaṃ patto</bold>ti <pageBreak edition="M" number="1.0342" /> yassa pañca rājiyo vā tattha bandhanāni pañcabandhanāni vā, dasaṅgulā ekā rāji vā tattha bandhanāni pañcabandhanāni vā santi, ayaṃ patto pañcabandhano nāma.</paragraph>
    <paragraph line="284" number="771"> Ettāvatā mattikāpatte vinicchayaṃ dassetvā idāni ayopatte dassetumāha <bold>‘‘ayopatto’’</bold>tiādi. Chiddāni paṭicchādetuṃ bandhitabbāni ayopaṭṭāni <bold>lohamaṇḍalakāni</bold> nāma. ‘‘Bhaṇḍī’’tipi tasseva pariyāyo. Bhaṇḍitabbaṃ bandhitvā chidde paṭicchāditepi yattha asaṇhatāya āmisaṃ tiṭṭhati, tādisopi apattoyevāti āha <bold>‘‘maṭṭho vaṭṭatī’’</bold>ti. <bold>Ayocuṇṇena vāṇiyā</bold>ti etthāpi ‘‘maṭṭho vaṭṭatī’’ti sambandhanīyaṃ.</paragraph>
    <paragraph line="285" number="772"> Tassa <pageBreak edition="V" number="1.0257" /> nissaggiyaṃ saṅghassa nissaṭṭhaṃ taṃ pattaṃ tasmiṃ anukampāya agaṇhantassāti yojanā, ‘‘saṅghamajjhe nissajjitabbo’’ti (pārā. 613) vacanato saṅghamajjhe nissaṭṭhaṃ tassa taṃ pattaṃ <bold>tasmiṃ</bold> pattanissajjake puggale anukampāya agaṇhantassa.</paragraph>
    <paragraph line="286" number="773"><bold>Dīyamāne tu pattasmi</bold>nti ūnapañcabandhanena pattena viññāpitanavapatte bhikkhumhi taṃ pattaṃ saṅghamajjhe nissajjitvā āpattiṃ desetvā nisinne catasso agatiyo agamanaṃ, gahitāgahitajānananti imehi pañcahi aṅgehi samannāgatena bhikkhunā paṭhamaṃ saṅghaṃ yācitvā ñattidutiyāya kammavācāya saṅghena pattagāhakaṃ katvā sammatena nissaṭṭhapattaṃ hatthena gahetvā tasmiṃ saṅghe saṅghattherato paṭṭhāya anukkamena upasaṅkamma viññāyamānaṃ guṇaṃ vatvā paṇāmite. <bold>Yassā</bold>ti tasmiṃ saṅghamajjhe nisinnassa yassa <pageBreak edition="M" number="1.0343" /> bhikkhuno, rocanatthayoge sampadānavacanaṃ. <bold>So</bold> dīyamāno patto. <bold>Taṃ</bold> dīyamānaṃ pattaṃ.</paragraph>
    <paragraph line="287" number="774"><bold>Dīpito</bold>ti ‘‘apattakassa na gāhetabbo’’ti (pārā. 615) vutto. <bold>Tatthā</bold>ti tassaṃ bhikkhuparisāyaṃ. <bold>Pattapariyanto</bold>ti ettha ‘‘evaṃ parivattetvā pariyante ṭhitapatto’’ti (pārā. aṭṭha. 2.615) <bold>aṭṭhakathāyaṃ</bold> vuttattā tena pattaparivattanena āgato vā sabbehi aggahitattā āgato so eva vā patto pariyanto nāma hotīti attho. <bold>Tassa bhikkhuno</bold>ti pattaṃ nissajjitvā nisinnassa tassa bhikkhuno.</paragraph>
    <paragraph line="288" number="775"><bold>Ta</bold>nti attano dinnaṃ taṃ pariyantapattaṃ. <bold>Appadese</bold>ti mañcapīṭhādiaṭṭhāne. Yathāha <bold>aṭṭhakathāyaṃ</bold> ‘‘mañcapīṭhachattanāgadantādike adese’’ti (pārā. aṭṭha. 2.615). <bold>Vissajjetī</bold>ti aññassa deti. Attanā adāpetvā aññena taṃ pattaṃ sayameva attano gahetvā aññaṃ anurūpaṃ pattaṃ diyyamānaṃ gaṇhituṃ vaṭṭatīti <bold>aṭṭhakathāyaṃ</bold> vuttaṃ. <bold>Abhogena paribhuñjatī</bold>ti yāgurandhanādivasena paribhuñjati. Yathāha <bold>aṭṭhakathāyaṃ</bold> ‘‘abhogenāti yāgurandhanarajanapacanādinā’’ti (pārā. aṭṭha. 2.615). ‘‘Antarāmagge pana byādhimhi uppanne aññasmiṃ bhājane asati mattikāya limpitvā yāguṃ vā pacituṃ udakaṃ vā tāpetuṃ vaṭṭatī’’ti (pārā. aṭṭha. 2.615) <bold>aṭṭhakathāyaṃ</bold> vuttattā tādise ṭhāne tathāpi paribhuñjituṃ vaṭṭatīti ettha viseso.</paragraph>
    <paragraph line="289" number="776"><bold>Naṭṭhe</bold>ti <pageBreak edition="V" number="1.0258" /> attano paribhuñjiyamāne patte coraggahaṇādinā naṭṭhe. <bold>Bhinne</bold>ti bhedamupagate. <bold>Anāpattī</bold>ti aññaṃ pattaṃ viññāpentassa anāpatti. <bold>Pakāsitā</bold>ti ‘‘anāpatti naṭṭhapattassa bhinnapattassa ñātakānaṃ pavāritānaṃ aññassatthāya <pageBreak edition="M" number="1.0344" /> attano dhanenā’’tiādinā (pārā. 617) nayena <bold>pāḷiyaṃ</bold> desitā. Idha ‘‘aññassatthāyā’’ti vuttattā attano vaḷañjiyamāne patte satipi aññassatthāya pattaṃ viññāpetuṃ vaṭṭati. <bold>Ñātakādīnaṃ gaṇhato</bold>ti ettha ‘‘santaka’’nti labbhati. Attano dhanenāti yojanā. Ettha dhanaṃ nāma suttavatthādi kappiyavatthu.</paragraph>
    <paragraph line="290" number="777"> Ettha viññāpanaṃ <bold>kriyaṃ</bold>.</paragraph>
    <centered line="291">Dutiyapattakathāvaṇṇanā.</centered>
    <paragraph line="292" number="778"><bold>Sappiādiṃ bhesajja</bold>nti ettha <bold>pāḷiyaṃ</bold> ‘‘seyyathidaṃ? Sappi navanītaṃ telaṃ madhu phāṇita’’nti (pārā. 622) uddisitvā ‘‘sappi nāma gosappi vā ajikāsappi vā mahiṃsasappi vā, yesaṃ maṃsaṃ kappati, tesaṃ sappī’’ti (pārā. 623) niddiṭṭhaṃ ghatañca ‘‘tesaṃyeva navanīta’’nti (pārā. 623) niddiṭṭhaṃ navanītañca ‘‘tilatelaṃ sāsapatelaṃ madhukatelaṃ eraṇḍakatelaṃ vasātela’’nti (pārā. 623) niddiṭṭhaṃ telañca ‘‘madhu nāma makkhikāmadhū’’ti (pārā. 623) niddiṭṭhaṃ madhuñca ‘‘phāṇitaṃ nāma ucchumhā nibbatta’’nti (pārā. 623) niddiṭṭhaṃ guḷādiphāṇitañcāti etasmiṃ pañcabhesajjarāsimhi yaṃ yaṃ bhesajjanti attho. <bold>Purebhatta</bold>nti purebhatte. <bold>Paṭigayhā</bold>ti paṭiggahetvā.</paragraph>
    <paragraph line="293" number="779"><bold>Taṃ</bold> purebhattaṃ paṭiggahitaṃ bhesajjaṃ. <bold>Sattāha</bold>nti ettha ‘‘vaṭṭatī’’ti kiriyāya accantasaṃyoge upayogavacanaṃ. ‘‘Sattāhaṃ atikkamantassā’’ti padacchedo. <bold>‘‘Sattāhātikkame tassā’’</bold>ti vā pāṭho. Sattāhassa atikkamo sattāhātikkamo, tasmiṃ <bold>sattāhātikkame. Tassā</bold>ti bhesajjapaṭiggāhakassa bhikkhuno. <bold>‘‘Nissaggiya’’</bold>nti iminā pācittiyameva dassitaṃ. Nissaggiyavatthu bhājanagaṇanāya āpattiṃ karoti. Ekasmiṃ bhājanepi visuṃ visuṃ ṭhapitāni navanītapiṇḍaguḷapiṇḍasakkaramadhupaṭalānipi <pageBreak edition="M" number="1.0345" /> attano gaṇanāya āpattiṃ karonti.</paragraph>
    <paragraph line="294" number="780"><bold>Gaṇhitvā</bold>ti paṭiggahetvā. Sannidhīyatīti <bold>sannidhi,</bold> sannihitavatthu, tassa <bold>kārakaṃ</bold> karaṇaṃ <pageBreak edition="V" number="1.0259" /> aparāparadivasatthāya ṭhapanaṃ, taṃ katvā, pacchābhattaṃ paṭiggahitaṃ yathā aparaṃ divasaṃ gacchati, tathā katvā nikkhipitvāti attho. <bold>Nirāmisaṃ sāyato</bold>ti āmisena amissetvā bhuñjantassa.</paragraph>
    <paragraph line="295" number="781"><bold>Uggahita</bold>nti appaṭiggahāpetvā hatthena gahitaṃ. <bold>Sarīrabhoge</bold>ti bahi sarīraparibhogeneva.</paragraph>
    <paragraph line="296" number="782"><bold>Gahitaṃ</bold> paṭiggahitaṃ. <bold>Tāpetvā</bold>ti vilīyāpetvā.</paragraph>
    <paragraph line="297" number="783"><bold>‘‘Sayaṃ tāpeti…pe… na hoti so’’</bold>ti idaṃ sudhotanavanītaṃ sandhāya vuttaṃ, duddhotena pana dadhiguḷikādisahitena sāmaṃpāko hoteva. Navanītassa yaṃ sayaṃ tāpanaṃ, so sāmaṃpāko na hotīti yojanā.</paragraph>
    <paragraph line="298" number="784"><bold>Yena kenacī</bold>ti upasampannena, anupasampannena vā.</paragraph>
    <paragraph line="299" number="785"><bold>‘‘Sayaṃ karotī’’</bold>ti iminā anupasampannaṃ nivatteti. Tena kataṃ pana tadahu purebhattaṃ sāmisampi vaṭṭati. Yathāha <bold>aṭṭhakathāyaṃ</bold> ‘‘purebhattaṃ paṭiggahitakhīrena vā dadhinā vā katasappi anupasampannena kataṃ sāmisampi tadahu purebhattaṃ vaṭṭatī’’ti (pārā. aṭṭha. 2.622).</paragraph>
    <paragraph line="300" number="786"><bold>Savatthukassā</bold>ti ettha vatthu nāma khīradadhi.</paragraph>
    <paragraph line="301" number="787"><bold>Assā</bold>ti paṭiggahitakhīradadhīhi katasappimāha. <bold>‘‘Paṭiggahetvā tānī’’ti vuttattā</bold>ti idaṃ ‘‘yāni kho pana tāni <pageBreak edition="M" number="1.0346" /> gilānānaṃ bhikkhūnaṃ paṭisāyanīyāni bhesajjāni, seyyathidaṃ? Sappi navanītaṃ telaṃ madhu phāṇitaṃ, tāni paṭiggahetvā’’ti (pārā. 622) imasmiṃ <bold>mātikāpāṭhe</bold> ‘‘yānī’’ti vuttasappiādīnameva ‘‘tāni paṭiggahetvā’’ti vuttattāti vuttaṃ hoti, tattha khīradadhīnaṃ avuttattāti adhippāyo.</paragraph>
    <paragraph line="302" number="788"><bold>Kappiyasappimhī</bold>ti <pageBreak edition="V" number="1.0260" /> kappiyamaṃsānaṃ sattānaṃ ghate. <bold>Akappiyasappimhī</bold>ti akappiyamaṃsānaṃ sattānaṃ ghate, paṭiggahetvā sattāhe atikkanteti vuttaṃ hoti.</paragraph>
    <paragraph line="303" number="789"> Tena sappinā akappiyena bhavitabbanti idaṃ dukkaṭaṃ kathaṃ hotīti āha <bold>‘‘sabbā’’</bold>tiādi. Akappiyaṃ maṃsaṃ yesaṃ te <bold>akappiyamaṃsā,</bold> manussādayo, sabbe ca te akappiyamaṃsā cāti <bold>sabbākappiyamaṃsā,</bold> tesaṃ.</paragraph>
    <paragraph line="304" number="790-1"> Evaṃ ce vaṭṭati, ‘‘yesaṃ maṃsaṃ kappati, tesaṃ sappī’’ti kasmā pāḷiyaṃ vuttanti codanaṃ samuṭṭhāpetvā taṃ pariharitumāha <bold>‘‘yesa’’</bold>ntiādi. Tattha ‘‘yesañhi kappati maṃsaṃ, tesaṃ sappī’’ti <bold>idaṃ</bold> vacanaṃ <bold>kiṃ</bold> payojanaṃ sādhetīti vuttaṃ hoti. Idāni paricchedaniyamanasaṅkhātaṃ taṃpayojanañca tabbisayañca dassetumāha <bold>‘‘paṇītabhojanassā’’</bold>tiādi. Paṇītabhojanassa paricchedaniyāmananti yojanā. Sattāhakālike pañcavidhe bhesajjeti vuttaṃ hoti, niddhāraṇe bhummaṃ. <bold>Nissaggiyassa vatthūna</bold>nti niddhāritabbadassanaṃ. <bold>Nissaggiyassā</bold>ti ettha taṃhetukassa pācittiyassāti attho. <bold>Vatthūna</bold>nti sappinavanītadvayameva vuttaṃ. Sattāhakālike nissaggiyapācittiyassa vatthu nāma etesameva sappinavanītāni, paṇītabhojanañca tesameva khīradadhisappinavanītānīti dassetuṃ tathā vuttaṃ, na akappiyamaṃsasattānaṃ sappiādinivāraṇatthaṃ <pageBreak edition="M" number="1.0347" /> vuttanti ayaṃ pāḷiyaṃ tathāgatā dhippeto atthoti vuttaṃ hoti.</paragraph>
    <paragraph line="305" number="792"><bold>Gahituggahitādike</bold> uggahitapaṭiggahitādike navanītepi sabbo vinicchayo sappimhi vuttanayeneva veditabboti yojanā. <bold>Ādi</bold>-saddena purebhattaṃ, pacchābhattaṃ paṭiggahitakhīradadhīhi, uggahitakhīradadhīhi ca kataṃ navanītaṃ, tādisameva akappiyamaṃsanavanītañca saṅgahitaṃ. <bold>Sabbo vinicchayo</bold>ti āpattiādikaṃ sabbavinicchayaṃ saṅgaṇhāti. Yathāha <bold>aṭṭhakathāyaṃ</bold> ‘‘sabbo āpattānāpattiparibhogāparibhoganayo’’ti (pārā. aṭṭha. 2.622).</paragraph>
    <paragraph line="306" number="793-4"><bold>Bhikkhūnaṃ ākirantī</bold>ti ettha ‘‘patte’’ti sāmatthiyā labbhati. <bold>Ādiccapakka</bold>nti ātape vilīnaṃ. <bold>Saṃsaṭṭhaṃ</bold> parissāvitaṃ.</paragraph>
    <paragraph line="307" number="795-6"> Tilatelaṃ sāsapatelaṃ madhukatelaṃ eraṇḍakatelaṃ. <bold>Gahita</bold>nti paṭiggahitaṃ. Purebhattaṃ sāmisampi <pageBreak edition="V" number="1.0261" /> nirāmisampi sāyitabbanti yojanā. <bold>Tesaṃ vasā</bold>ti sattāhātikkantānaṃ tesaṃ telānaṃ vasena, telabhājanagaṇanāyāti vuttaṃ hoti.</paragraph>
    <paragraph line="308" number="798"><bold>Tesaṃ tiṇṇampī</bold>ti eraṇḍamadhukasāsapabījānaṃ tiṇṇaṃ.</paragraph>
    <paragraph line="309" number="799"><bold>Nissaggiyaṃ</bold> pācittiyaṃ.</paragraph>
    <paragraph line="310" number="800"><bold>Sāsapādīna</bold>nti ettha <bold>ādi</bold>-saddena paṭilomena madhukeraṇḍakānaṃ gahaṇaṃ. <bold>Gahetvā</bold>ti paṭiggahetvā. Bhikkhunā telatthāyeva gahetvā ṭhapitānaṃ sāsapādīnaṃ sattāhātikkame dukkaṭaṃ siyāti yojanā.</paragraph>
    <paragraph line="311" number="801-2"> Nāḷikerañca <pageBreak edition="M" number="1.0348" /> karañjañca <bold>nāḷikerakarañjāni,</bold> tesaṃ, nāḷikeraphalānaṃ, nattamālaṭṭhīnañca telanti sambandho. <bold>Kuruvakassā</bold>ti atasibījassa. Nimbañca kosambakañca <bold>nimbakosambakāni,</bold> tesaṃ, pucimandabījassa ca phandanabījassa ca telanti sambandho. <bold>Bhallātakassā</bold>ti evaṃnāmakassa rukkhabījassa. <bold>Samayaccaye</bold>ti sattāhātikkame.</paragraph>
    <paragraph line="312" number="803"><bold>Yāvakālikabhedañcā</bold>ti ettha ‘‘yāvakālika’’nti bhedo visesanaṃ yassāti viggaho, ‘‘idaṃ vatthu’’nti etassa ajjhoharaṇīyavisesitabbassa visesanaṃ. <bold>Yāvajīvika</bold>ntipi tasseva visesanaṃ. <bold>Sesa</bold>nti ‘‘sāmaṃpākasavatthuka purebhattapacchābhattapaṭiggahitauggahitakavatthuvidhānaṃ sabba’’nti (pārā. aṭṭha. 2.622) <bold>aṭṭhakathāyaṃ</bold> dassitaṃ sesaṃ visesappakārajātamāha. <bold>Etthāpī</bold>ti imasmiṃ telavinicchayepi.</paragraph>
    <paragraph line="313" number="804"><bold>Acchassa</bold> isassa. <bold>Macchassa</bold> jalajassa. <bold>Varāhassa</bold> sūkarassa. <bold>Susukā</bold>saṅkhātassa makarassa. Macchavacaneneva makarassa saṅgahitattepi vāḷamacchabhāvena visuṃ gahaṇanti <bold>aṭṭhakathāyaṃ</bold> vuttaṃ. <bold>Gadrabhassa</bold> kharassa. Imesaṃ <bold>pañcannaṃ</bold> sattānaṃ vasena pañcavidhānaṃ <bold>vasānaṃ</bold> telañca pañcappakāraṃ hotīti attho.</paragraph>
    <paragraph line="314" number="805"><bold>Kappiyākappiyassa cā</bold>ti kappiyākappiyamaṃsassa sattassāti vuttaṃ hoti, sabbameva <pageBreak edition="V" number="1.0262" /> vasātelaṃ vaṭṭatīti iminā sambandho. Ettha ‘‘anujānāmi bhikkhave vasāni bhesajjāni acchavasaṃ macchavasaṃ susukāvasaṃ sūkaravasaṃ gadrabhavasa’’nti (mahāva. 262) anuññātapāṭhe <bold>acchavasā</bold>ggahaṇena manussehi aññesaṃ sabbākappiyamaṃsasattānaṃ vasāya anuññātattā <pageBreak edition="M" number="1.0349" /> taṃ saṅgahetuṃ <bold>akappiya</bold>ggahaṇaṃ katanti daṭṭhabbaṃ. Yathāha <bold>aṭṭhakathāyaṃ</bold> ‘‘acchavasa’nti vacanena ṭhapetvā manussavasaṃ sabbesaṃ akappiyamaṃsānaṃ vasā anuññātā’’ti (pārā. aṭṭha. 2.623). Ettha akappiyamaṃsasattānaṃ maṃsānaṃ akappiyabhāvo ‘‘maṃsesu hi dasa manussahatthiassasunakhaahisīhabyagghadīpiacchataracchānaṃ maṃsāni akappiyāni. Vasāsu ekā manussavasāva. Khīrādīsu akappiyaṃ nāma natthī’’ti (pārā. aṭṭha. 2.623) <bold>aṭṭhakathā</bold>vacanato veditabbo. Akappiyavacanena manussavasāyapi gayhamānattā tasmiṃ nīharitumāha <bold>‘‘ṭhapetvā’’</bold>ti.</paragraph>
    <paragraph line="315" number="806"><bold>Purebhatta</bold>nti purebhatte. <bold>Saṃsaṭṭhaṃ</bold> parissāvitaṃ. ‘‘Purebhatta’’nti idaṃ ‘‘paṭiggahetvāna, pakkaṃ, saṃsaṭṭha’’nti imehi padehi paccekaṃ yojetabbaṃ. Yathāha <bold>pāḷiyaṃ</bold> ‘‘kāle paṭiggahitaṃ kāle nippakkaṃ kāle saṃsaṭṭhaṃ telaparibhogena paribhuñjitu’’nti (mahāva. 262).</paragraph>
    <paragraph line="316" number="807"><bold>Taṃ katvā detī</bold>ti apaṭiggahitavasaṃ gahetvā pacitvā telaṃ detīti attho. Tenāha <bold>aṭṭhakathāyaṃ</bold> ‘‘anupasampannehi kataṃ nibbaṭṭitavasātelaṃ purebhattaṃ paṭiggahitaṃ purebhattaṃ sāmisampi vaṭṭatī’’ti (pārā. aṭṭha. 2.623). Tato uddhaṃ sattāhamanatikkammāti gahetabbaṃ. Yathāha <bold>aṭṭhakathāyaṃ</bold> ‘‘pacchābhattato paṭṭhāya sattāhaṃ nirāmisameva vaṭṭatī’’ti (pārā. aṭṭha. 2.623). Idha ubhayatthāpi kāle, vikāle ca kappiyākappiyamaṃsavasānaṃ telaṃ diyyamānaṃ sukhumamaṃsacuṇṇādikaṃ abbohārikaṃ. Yathāha <bold>aṭṭhakathāyaṃ</bold> ‘‘yaṃ pana tattha sukhumarajasadisaṃ maṃsaṃ vā nhāru vā aṭṭhi vā lohitaṃ vā hoti, taṃ abbohārika’’nti (pārā. aṭṭha. 2.623).</paragraph>
    <paragraph line="317" number="808"><bold>Paṭiggahetu</bold>nti ettha ‘‘vasa’’nti ca <bold>kātu</bold>nti ettha ‘‘tela’’nti ca pakaraṇato labbhati. <bold>Kātu</bold>nti ettha pacituṃ parissāvitunti <pageBreak edition="M" number="1.0350" /> ubhayamevāti attho. <bold>‘‘Na vaṭṭatī’’</bold>ti idaṃ paṭiggahaṇādipayogattaye visuṃ visuṃ dukkaṭattā vuttaṃ. Yathāha <bold>pāḷiyaṃ</bold> ‘‘vikāle ce bhikkhave paṭiggahitaṃ vikāle nippakkaṃ vikāle saṃsaṭṭhaṃ, taṃ ce paribhuñjeyya, āpatti tiṇṇaṃ dukkaṭāna’’nti <pageBreak edition="V" number="1.0263" /> (mahāva. 262). Imāni hi tīhi payogehi tīṇi dukkaṭāni honti. <bold>Seso</bold>ti uggahitakapaṭiggahitakasavatthukavisayo vinicchayo ca bhājanagaṇanāya āpattibhedo cāti evaṃpakāro vattabbaviseso.</paragraph>
    <paragraph line="318" number="809"><bold>Gahita</bold>nti paṭiggahitaṃ. <bold>Madhukarīkata</bold>nti madhumakkhikākhuddakamakkhikābhamaramakkhikāsaṅkhātāhi tīhi madhukarīhi kataṃ.</paragraph>
    <paragraph line="319" number="810"><bold>Vatthūnaṃ gaṇanā</bold>ti madhupaṭalena ṭhitaṃ ce, paṭalagaṇanāya, pīḷetvā bhājane pakkhipitvā ṭhapitaṃ ce, bhājanagaṇanāya, silesamiva patthinnaṃ ce, mahābhamaramadhukhaṇḍapiṇḍavasena, visuṃ visuṃ kate tesaṃ gaṇanāyāti attho.</paragraph>
    <paragraph line="320" number="811"><bold>Ghanāghana</bold>nti ettha guḷañca nānappakārā sakkarā ca ghanapakkaṃ nāma. Pakkatanukaṃ phāṇitaṃ aghanapakkaṃ nāma. Ucchusileso apakkaghanaṃ nāma. Ucchudaṇḍato pīḷitaraso apakkāghanaṃ nāma. ‘‘Phāṇitaṃ nāma ucchumhā nibbatta’’nti (pārā. 623) sādhāraṇapāḷivacanato, ‘‘phāṇitaṃ nāma ucchurasaṃ upādāyā’’ti (kaṅkhā. aṭṭha. bhesajjasikkhāpadavaṇṇanā; vi. saṅga aṭṭha. 98) <bold>aṭṭhakathā</bold>vacanato ca iha rasādīhi ucchupānampi saṅgahitaṃ. Keci ucchuno catukālikattaṃ vaṇṇayanti, taṃ na sārato paccetabbaṃ.</paragraph>
    <paragraph line="321" number="812"><bold>Phāṇita</bold>nti vuttappakāre tasmiṃ phāṇite aññataraṃ. <bold>Gahitaṃ</bold> paṭiggahitaṃ.</paragraph>
    <paragraph line="322" number="813"><bold>Asaṃsaṭṭhenā</bold>ti <pageBreak edition="M" number="1.0351" /> aparissāvitena. <bold>Kataphāṇita</bold>nti parissāvetvā attanā kataphāṇitaṃ. <bold>Purebhattaṃ gahitenā</bold>ti purebhattaṃ paṭiggahitena. ‘‘Sayaṃ kata’’nti (pārā. aṭṭha. 2.623) vuttattā <bold>kata</bold>nti ucchuraso gahetabbo.</paragraph>
    <paragraph line="323" number="816"><bold>Katvā</bold>ti pacitvā phāṇitaṃ katvā.</paragraph>
    <paragraph line="324" number="817"><bold>Pacchābhattaṃ katañcāpī</bold>ti pacchābhattaṃ attanā ca kataṃ anupasampannena ca kataṃ phāṇitampi.</paragraph>
    <paragraph line="325" number="818"><bold>Kataṃ</bold><pageBreak edition="V" number="1.0264" /><bold>…pe… sītavārinā</bold>ti sītudake madhukapupphāni pakkhipitvā ṭhapetvā madditvā parissāvitarasena kataṃ madhukaphāṇitaṃ.</paragraph>
    <paragraph line="326" number="819"><bold>Assā</bold>ti madhukaphāṇitassa. <bold>Dukkaṭa</bold>nti tadādhārabhājanagaṇanāya dukkaṭaṃ. Khīraṃ pakkhipitvā kataṃ madhukaphāṇitaṃ yāvakālikaṃ ce hoti, kathaṃ khaṇḍasakkarākataṃ sattāhakālikaṃ hotīti vicāraṇāyaṃ khīrajallikaṃ dhovitvā dhovitvā gayhamānattā vaṭṭatīti pariharanti. Yathāha <bold>aṭṭhakathāyaṃ</bold> ‘‘khaṇḍasakkaraṃ pana khīrajallikaṃ apanetvā apanetvā sodhenti, tasmā vaṭṭatī’’ti (pārā. aṭṭha. 2.623). ‘‘Bījato paṭṭhāya na vaṭṭatī’’ti paṭikkhittamadhukapupphamerayaṃ vinā āmakañca pakkañca madhukapupphaṃ purebhattaṃ vaṭṭatīti <bold>aṭṭhakathāyaṃ</bold> vuttaṃ.</paragraph>
    <paragraph line="327" number="820"><bold>Sabbesaṃ pana phalāna</bold>nti kadalikhajjūriādiphalānaṃ.</paragraph>
    <paragraph line="328" number="821"> Sāmaññajotanāya visesepi avaṭṭhānato <bold>‘‘kālikā’’</bold>ti iminā ‘‘pacchābhattaṃ sati paccaye’’ti vacanasāmatthiyā yāvakālikavajjā tayo kālikā gahetabbā <pageBreak edition="M" number="1.0352" />, ‘‘purebhattaṃ yathāsukha’’nti vacanasāmatthiyā cattāropi gahetabbā. Yāvakālikavajjā tayo <bold>kālikā pacchābhattaṃ</bold> vikāle <bold>paccaye</bold> pipāsādikāraṇe sati kevalampi paccekampi missetvāpi paribhuñjituṃ bhikkhussa vaṭṭanti. <bold>Kālikā</bold> cattāropi <bold>purebhattaṃ</bold> kāle yāvamajjhanhā kevalampi missetvāpi yathāsukhaṃ asatipi paccaye paribhuñjituṃ bhikkhussa vaṭṭantīti yojanā.</paragraph>
    <paragraph line="329" number="822"><bold>Aruādīnī</bold>ti vaṇādīni. <bold>‘‘Makkhetuṃ na vaṭṭatī’’</bold>ti iminā bāhiraparibhogopi nivārito.</paragraph>
    <paragraph line="330" number="823"><bold>Anāpattivāre</bold> ‘‘antosattāha’’nti adhikāre ‘‘anupasampannassa cattena vantena muttena anapekkho datvā paṭilabhitvā paribhuñjatī’’ti (pārā. 625) vuttattā <bold>cajitvā</bold>ti ettha ‘‘antosattāhaṃ anupasampannassā’’ti vattabbaṃ. <bold>Labhitvā</bold>ti ettha ‘‘sattāhātikkamepī’’ti sāmatthiyā labbhati. Tenāha <bold>mahāpadumatthero</bold> ‘‘antosattāhe dinnassa hi puna paribhoge āpattiyeva natthi, sattāhātikkantassa pana paribhoge anāpattīti dassanatthamidaṃ vutta’’nti. <bold>Labhitvā</bold>ti <pageBreak edition="V" number="1.0265" /> gahitatelena anupasampannena sakkaccaṃ, asakkaccaṃ vā dinnaṃ labhitvā. <bold>Sāyitu</bold>nti ettha ‘‘labhatī’’ti seso.</paragraph>
    <paragraph line="331" number="824"><bold>‘‘Anāpatti adhiṭṭhetī’’</bold>ti dvinnaṃ padānaṃ antare ‘‘antosattāha’’nti seso, sabbapadehipi yujjati. <bold>Adhiṭṭhetī</bold>ti sattāhabbhantare sappiñca telañca vasañca muddhani telaṃ vā abbhañjanaṃ vā, madhuṃ arumakkhanaṃ, phāṇitaṃ gharadhūpanaṃ bhavissatīti adhiṭṭheti. Adhiṭṭhitena anadhiṭṭhitaṃ ce missaṃ hoti, punapi adhiṭṭhātabbaṃ. <bold>Vissajjetī</bold>ti antosattāhe aññassa upasampannassa deti. Sace tathā dinnaṃ aññena appaṭiggahitattā <pageBreak edition="M" number="1.0353" />, tena paṭiggahitampi itarassa dinnattā tesaṃ anāpattīti <bold>aṭṭhakathāyaṃ</bold> (pārā. aṭṭha. 2.625 atthato samānaṃ) vuttaṃ.</paragraph>
    <paragraph line="332"><bold>Vinassatī</bold>ti sattāhabbhantare yena kenaci ākārena yathā aparibhogaṃ hoti, tathā corikāya haraṇādivasena nassati. Yathāha <bold>aṭṭhakathāyaṃ</bold> ‘‘vinassatīti aparibhogaṃ hotī’’ti (pārā. aṭṭha. 2.625). <bold>Acchinditvā gaṇhatī</bold>ti añño tasmiṃ sattāhabbhantare vilumpitvā gaṇhāti. <bold>Vissāsaṃ gaṇhatī</bold>ti tasmiṃyeva sattāhabbhantare añño vissāsaṃ gaṇhāti.</paragraph>
    <paragraph line="333" number="825"> Akathinacittena satthunā samuṭṭhānādayo sabbeva paṭhamena kathinena samā pakāsitāti yojanā. <bold>Akathinacittenā</bold>ti mahākaruṇārasena tintatāya akakkasacittena, avihiṃsābhiratacittenāti vuttaṃ hoti. <bold>Satthunā</bold>ti diṭṭhadhammikasamparāyikādīhi atthehi sadevakaṃ lokaṃ anusāsatīti satthā, tena sabbaññunā dasabalena sammāsambuddhena.</paragraph>
    <centered line="334">Bhesajjasikkhāpadakathāvaṇṇanā.</centered>
    <paragraph line="335" number="826"><bold>Gimhāna</bold>nti ettha ‘‘māsāna’’nti sāmatthiyā labbhati, niddhāraṇe sāmivacanaṃ, gimhesu catūsu māsesūti attho. Niddhāritabbaṃ dasseti <bold>‘‘māso seso’’</bold>ti, ettha ‘‘vattabbe kāle’’ti seso. Phaggunamāsakaṇhapakkhapāṭipadato paṭṭhāya jeṭṭhamāsapuṇṇamipariyosānesu tīsu māsesu atikkantesūti attho. <bold>Sesamāso</bold> nāma jeṭṭhamāsassa kaṇhapakkhapāṭipadato paṭṭhāya āsāḷhimāsapuṇṇamipariyosāno. Gimhānaṃ māso sesoti vattabbe kāleti attho.</paragraph>
    <paragraph line="336">Imasmiṃ <pageBreak edition="M" number="1.0354" /><pageBreak edition="V" number="1.0266" /> pacchime gimhamāse jeṭṭhamāsassa kaṇhapakkho vassikasāṭikā ce na laddhā, pariyesituṃ laddhaṃ kātuṃ khettaṃ, adhiṭṭhānanivāsanānaṃ akhettaṃ. Āsāḷhipurimapakkho pariyesanakaraṇanivāsanānaṃ khettaṃ, adhiṭṭhātuṃ akhettaṃ. Āsāḷhikaṇhapakkhapāṭipadato yāva pacchimakattikapuṇṇamī, idaṃ catunnampi khettanti ayamettha saṅkhepo.</paragraph>
    <paragraph line="337"><bold>Pariyeseyyā</bold>ti ‘‘ye manussā pubbe vassikasāṭikaṃ dentī’’tiādinā (pārā. 628) <bold>padabhājane</bold> vuttanayena pubbe vassikasāṭikadāyakaṃ upasaṅkamma ‘‘detha me vassikasāṭikacīvara’’ntiādinā vacanena aviññāpetvā ‘‘kālo vassikasāṭikāya samayo vassikasāṭikāya, aññepi manussā vassikasāṭikaṃ dentī’’ti evaṃ satuppādamattakaraṇena pariyeseyya.</paragraph>
    <paragraph line="338"><bold>Sāṭika</bold>nti vassikasāṭikaṃ. <bold>‘‘Addhamāso seso’’</bold>ti idaṃ ‘‘gimhāna’’nti imināva yujjati. Tattha ‘‘vattabbe kāle’’ti ajjhāharitabbaṃ, āsāḷhimāsassa purimapakkheti attho. <bold>Katvā</bold>ti ettha ‘‘laddha’’nti sāmatthiyā labbhati. Yathāvuttanayena satuppādena vā avasesānaṃ saddhāsampannakulānaṃ vā santikā laddhaṃ sibbanarajanakappabindudānavasena niṭṭhāpetvāti vuttaṃ hoti. <bold>Paridahe</bold>ti nivāseyya.</paragraph>
    <paragraph line="339" number="827-8"><bold>Piṭṭhisammate samaye</bold>ti ‘‘kattikapuṇṇamāsiyā pana pacchimapāṭipadadivasato paṭṭhāya yāva jeṭṭhamūlapuṇṇamā ime satta māsā piṭṭhisamayo nāmā’’ti (pārā. aṭṭha. 2.628) evaṃ dassitesu sattasu māsesu. Ñātakāññātakādino satuppādaṃ katvāti yojanā. <bold>Ādi</bold>-saddena pavāritāpavāritānaṃ saṅgaho. Yathāha <bold>aṭṭhakathāyaṃ</bold> ‘‘aññātakaappavāritaṭṭhānato’’ti.</paragraph>
    <paragraph line="340"><bold>Tesuyevā</bold>ti <pageBreak edition="M" number="1.0355" /> ñātakaaññātakapavāritaappavāritesu. <bold>‘‘Tathā’’</bold>ti iminā ‘‘hoti nissaggiyāpattī’’ti idaṃ dassitaṃ. Sā āpatti aññātakaappavāritesu aññātakaviññattisikkhāpadena hoti. Yathāha <bold>aṭṭhakathāyaṃ</bold> ‘‘detha me vassikasāṭikacīvara’ntiādinā nayena viññattiṃ katvā nipphādentassa aññātakaviññattisikkhāpadena nissaggiyaṃ pācittiya’’nti (pārā. aṭṭha. 2.628). Ñātakapavāritesu tena sikkhāpadena anāpatti, piṭṭhisamayattā iminā <pageBreak edition="V" number="1.0267" /> āpatti hoti. Aññātakaappavāritesu ca vakkhamānanayena vattabhedadukkaṭena saddhiṃ hotīti daṭṭhabbaṃ.</paragraph>
    <paragraph line="341" number="829-30"> Aññātakādino katvā pana satuppādanti yojanā. <bold>Ādi</bold>-saddena appavāritānaṃ saṅgaho. <bold>Kucchisaññite samaye</bold>ti yathāvuttapiṭṭhisamaye sattamāse vinā itare pañca māsā vuttā. Yathāha <bold>aṭṭhakathāyaṃ</bold> ‘‘jeṭṭhamūlapuṇṇamāsiyā pana pacchimapāṭipadadivasato paṭṭhāya yāva kattikapuṇṇamā ime pañca māsā kucchisamayo nāmā’’ti (pārā. aṭṭha. 2.628). <bold>Vattha</bold>nti vassikasāṭikaṃ. <bold>Adinnapubbesū</bold>ti yehi vassikasāṭikā na dinnapubbā, tesu, iminā vattabhedassa kāraṇamāha. Iha <bold>vattabhedo</bold> nāma ‘‘ye manussā pubbe vassikasāṭikacīvaraṃ dentī’’tiādivacanato (pārā. 628) dinnapubbesu kātabbassa satuppādassa adinnapubbesu karaṇaṃ. Byatirekato dinnapubbesu natthīti dīpitaṃ hoti.</paragraph>
    <paragraph line="342"><bold>Tatrā</bold>ti aññātakādimhi. <bold>‘‘Nissaggiya’’</bold>nti iminā aññātakaviññattisikkhāpadena āpattiṃ āha. Yathāha kucchisamayacatukke ‘‘viññattimpi katvā nipphādentassa aññātakaviññattisikkhāpadena nissaggiyaṃ pācittiya’’nti. Ayaṃ pācittiyāpatti pakatiyā vassikasāṭikadāyakesupi hotīti idaṃ <pageBreak edition="M" number="1.0356" /><bold>aṭṭhakathāyaṃ</bold> ‘‘idaṃ pana pakatiyā vassikasāṭikadāyakesupi hotiyevā’’ti (pārā. aṭṭha. 2.628) vacanato viññāyati.</paragraph>
    <paragraph line="343" number="831"><bold>Ovassāpetī</bold>ti ākāsato patitaudakeneva kāyaṃ temeti, iminā ‘‘ghaṭādīhi osiñcituṃ vaṭṭatī’’ti dīpitaṃ hoti. ‘‘Nibbakosambunā nahāyituṃ vaṭṭatī’’ti <bold>gaṇṭhipadesu</bold> vuttaṃ. <bold>Satipi cīvare</bold>ti vassikasāṭikāya satiyāpi. <bold>‘‘Pariyosāne dukkaṭa’’</bold>nti iminā bindugaṇanāyāti dīpeti. <bold>Vivaṭaṅgaṇe</bold>ti rukkhādinā kenaci anāvaṭaṭṭhāne.</paragraph>
    <paragraph line="344" number="832"><bold>Māsasmi</bold>nti gimhānaṃ pacchimamāsasmiṃ.</paragraph>
    <paragraph line="345" number="833"> ‘‘Acchinnacīvarassāti etaṃ vassikasāṭikameva sandhāya vutta’’nti (pārā. aṭṭha. 2.630) <bold>aṭṭhakathāyaṃ</bold> vuttaṃ. Vassikasāṭikaṃ nivāsetvā nahāyantassa corupaddavo <bold>āpadā</bold> nāma. <bold>Nhānakoṭṭhaka</bold>nti nahānatthāya katakoṭṭhakaṃ. <bold>‘‘Vāpī’’</bold>ti iminā pokkharaṇijātassarādayo <pageBreak edition="V" number="1.0268" /> upalakkhitā. <bold>Nhāyantassā</bold>ti naggo hutvā nahāyantassāti pakaraṇato labbhati. ‘‘Ākāsato patitaudakenevā’’ti (pārā. aṭṭha. 2.629) <bold>aṭṭhakathāyameva</bold> vuttaṃ.</paragraph>
    <paragraph line="346" number="834"><bold>Kriya</bold>nti akāle pariyesanakaraṇaadhiṭṭhānanivāsanehi āpajjitabbato kiriyaṃ. Kāyena ca vācāya ca viññāpanādiṃ karontassa <bold>kāyakammaṃ vacīkammaṃ</bold> hoti.</paragraph>
    <centered line="347">Vassikasāṭikakathāvaṇṇanā.</centered>
    <paragraph line="348" number="835"> ‘‘Yo <pageBreak edition="M" number="1.0357" /> pana bhikkhu bhikkhussa sāmaṃ cīvaraṃ datvā’’ti (pārā. 632) vacanato <bold>sāma</bold>nti ettha ‘‘bhikkhū’’ti ca <bold>datvā</bold>ti ettha ‘‘bhikkhussa’’iti ca labbhati. <bold>Cīvara</bold>nti channaṃ cīvarānaṃ aññataraṃ cīvaraṃ vikappanupagaṃ pacchimaṃ. ‘‘Kupito anattamano acchindeyyā’’ti (pārā. 632) vacanato <bold>acchindantassā</bold>ti ettha ‘‘kupitassa anattamanassā’’ti seso, kupitassa anattamanassa acchindantassa vā acchindāpentassa vāti attho. <bold>Ta</bold>nti attanā dinnacīvaraṃ. <bold>‘‘Sakasaññāyā’’</bold>ti iminā pārājikāya avatthubhāvaṃ dīpeti.</paragraph>
    <paragraph line="349" number="836"><bold>Tathā</bold>ti ekāyeva āpattīti dīpeti.</paragraph>
    <paragraph line="350" number="837"><bold>Vatthāna</bold>nti cīvarānaṃ. <bold>Assā</bold>ti bhikkhussa.</paragraph>
    <paragraph line="351" number="841"> Saṅghāṭiṃ gaṇha, uttarāsaṅgaṃ gaṇhāti yojanā.</paragraph>
    <paragraph line="352" number="842"><bold>Vikappanupagaṃ pacchima</bold>nti ettha ‘‘cīvara’’nti labbhati. Āyāmato vaḍḍhakihatthaṃ tiriyaṃ tathā vidatthippamāṇaṃ vatthakhaṇḍaṃ heṭṭhimaparicchedato vikappanupagaṃ nāma. Aññaṃ kiñci parikkhāranti yojanā, antamaso sucimpīti vuttaṃ hoti. <bold>Paraṃ</bold> puggalaṃ. <bold>Chindāpentassā</bold>ti acchindāpentassa. Kāritantassa dvikammakattā ‘‘para’’nti ca ‘‘parikkhāra’’nti ca kammadvayagahaṇaṃ. <bold>Añña</bold>nti parikkhāravisesanaṃ. <bold>Dukkaṭaṃ</bold> vatthugaṇanāya, vacanagaṇanāya ca.</paragraph>
    <paragraph line="353" number="844"><bold>Eva</bold>nti <pageBreak edition="V" number="1.0269" /> yathā anupasampanne anupasampannasaññino dukkaṭaṃ, evaṃ anupasampanne…pe… vematikassāpi dukkaṭanti yojanā. <bold>Acchindantassā</bold>ti ettha yathāvuttaṃ ‘‘anupasampanne’’ti idaṃ vibhattivipariṇāmena sāmivacanaṃ katvā ‘‘dinna’’nti ajjhāhārena saha yojetabbaṃ, ‘‘cīvara’’nti pakaraṇato <pageBreak edition="M" number="1.0358" /> labbhati, anupasampannassa dinnaṃ cīvaraṃ acchindantassāti vuttaṃ hoti.</paragraph>
    <paragraph line="354" number="845"><bold>So vā</bold>ti yassa cīvaraṃ dinnaṃ, so eva vā bhikkhu. Tuṭṭho vā duṭṭho vā so detīti yojanā. <bold>Vissāsameva vā</bold>ti vissāsaṃ katvā gaṇhatoti yojanā.</paragraph>
    <paragraph line="355" number="846"><bold>Etthā</bold>ti imasmiṃ sikkhāpade.</paragraph>
    <centered line="356">Cīvaracchindanakathāvaṇṇanā.</centered>
    <paragraph line="357" number="847"><bold>Viññāpetvā</bold>ti vatthavāyāpanaṃ sandhāya yācitvā. <bold>Chabbidhaṃ sutta</bold>nti <bold>padabhājane</bold> ‘‘khomaṃ kappāsikaṃ koseyyaṃ kambalaṃ sāṇaṃ bhaṅga’’nti (pārā. 638) āgataṃ chappakāraṃ suttaṃ. <bold>Kambala</bold>nti eḷakalomasuttaṃ. Sānulomāni chappakārasuttāni heṭṭhā cīvaravinicchaye vuttānusārena veditabbāni. Cīvaratthaṃ vatthaṃ <bold>‘‘cīvara’’</bold>nti vuttaṃ. <bold>Tantavāyehī</bold>ti kappiyākappiyehi pesakārehi. Potthakesu <bold>‘‘vāyāpetuṃ na vaṭṭatī’’</bold>ti pāṭho dissati, ‘‘sace’’ti iminā ayujjamānattā so apāṭho. <bold>‘‘Vāyāpeti na vaṭṭatī’’</bold>ti pāṭho yujjatīti sace vāyāpetīti yojanā, attano atthāya yadi vāyāpeyyāti attho.</paragraph>
    <paragraph line="358" number="848"><bold>Tathā</bold> akappiyo. Kīdisoti āha <bold>‘‘aññātakādiko’’</bold>ti. <bold>Aññātakādiko</bold>ti aññātako ādi yassa so aññātakādiko. <bold>Ādi</bold>-saddena appavārito gahito. Yo bhikkhu tantavāyassa aññātako, tena appavārito ca, tassa aññātakādiko bhikkhunā viññatto so tantavāyo akappiyoti attho.</paragraph>
    <paragraph line="359" number="849"><bold>Akappiyenā</bold>ti <pageBreak edition="M" number="1.0359" /> viññāpitena. <bold>Vāyāpentassā</bold>ti ettha ‘‘payoge payoge dukkaṭaṃ, paṭilābhenā’’ti seso. Yathāha ‘‘vāyāpeti, payoge payoge dukkaṭaṃ. Paṭilābhena nissaggiya’’nti (pārā. 638).</paragraph>
    <paragraph line="360" number="850"> Kittake <pageBreak edition="V" number="1.0270" /> vīte nissaggiyaṃ hotīti āha <bold>‘‘vidatthimatte’’</bold>tiādi. <bold>Hatthamatte</bold>ti ratanamatte. <bold>Padabhājane</bold> ‘‘paṭilābhena nissaggiya’’nti vuttaṃ, idha ‘‘vīte nissaggiya’’nti kasmā āhāti? <bold>Aṭṭhakathāyaṃ</bold> vuttattā. Tatthāpi tathā kasmā vuttanti? Tadanantaraṃ attano santakattā vītavītaṭṭhānaṃ paṭiladdhameva hoti, <bold>padabhājane</bold>pi iminā adhippāyena paṭilābhena nissaggiyaṃ vuttaṃ, tasmā yāva cīvaraṃ vaḍḍhati, tāva iminā pamāṇena āpattiyo vaḍḍhanti. <bold>Phalakepi cā</bold>ti ettha <bold>phalakaṃ</bold> nāma turivītaṭṭhānaṃ, yattha saṃharitvā ṭhapenti. Phalake phalakepi ca nissaggiyaṃ vuttanti yojanā.</paragraph>
    <paragraph line="361" number="851"><bold>Tenevā</bold>ti viññattatantavāyeneva. <bold>Kappiyaṃ sutta</bold>nti aviññattiyā laddhasuttaṃ. Kappiyena tantavāyena akappiyasuttaṃ vāyāpentassa tatheva dukkaṭanti yojanā.</paragraph>
    <paragraph line="362" number="852"> Ekantarikato vā kappiyākappiyeheva suttehi vīte dukkaṭanti yojanā, antarantarā akappiyasuttānaṃ pasāraṇena, vāyanena ca dukkaṭaṃ hotīti attho. Dīghato vā tiriyato vā kappiyākappiyeheva suttehi vīte dukkaṭanti yojanā, dīghato kappiyasuttaṃ pasāretvā tiriyaṃ akappiyasuttena vīte dukkaṭaṃ hotīti attho. <bold>Vā</bold>ggahaṇena vuttavipariyāyatopi yojetabbaṃ. Dīghato akappiyasuttaṃ pasāretvā tiriyato kappiyasuttena <pageBreak edition="M" number="1.0360" /> vīteti ayamettha vipariyāyo. <bold>Vīte</bold>ti ettha ‘‘phalake phalake’’ti anuvattetabbaṃ.</paragraph>
    <paragraph line="363" number="853"> Kappiyākappiyehi tantavāyehi kappiyākappiyasuttaṃ missetvā <bold>kate</bold> vīte phalake phalake <bold>tassa</bold> bhikkhussa dukkaṭanti yojanā. <bold>Ve</bold>ti nipātamattaṃ, atha vā ve tasmiṃ <bold>kate</bold> vīteti attho.</paragraph>
    <paragraph line="364" number="854-5"><bold>Te</bold> kappiyākappiyatantavāyā paricchedaṃ dassetvā vāreneva akappiyasuttaṃ sace vinantīti yojanā. Akappiyena tantavāyena vīte. Chandānurakkhanatthaṃ <bold>‘‘vite’’</bold>ti vuttaṃ. <bold>Pamāṇasmi</bold>nti vikappanupagapacchimappamāṇasmiṃ. <bold>Tadūne</bold>ti tato vikappanupagapacchimappamāṇato ūne. <bold>Itarenā</bold>ti kappiyatantavāyena. <bold>Ubhayatthā</bold>ti pamāṇasmiṃ, tadūne ca dukkaṭaṃ evāti yojanā.</paragraph>
    <paragraph line="365" number="856"> Sace <pageBreak edition="V" number="1.0271" /> kappiyākappiyatantavāyā <bold>dvepi</bold> vemaṃ ubhayakoṭiyā <bold>gahetvā</bold> ekatova vinanti vāti yojanā. Tiriyaṃ suttaṃ pavesetvā yena ākoṭento ghanabhāvaṃ sampādenti, taṃ <bold>vemaṃ</bold> vuccati.</paragraph>
    <paragraph line="366" number="857"><bold>Sabbattha bhede</bold>ti kappiyākappiyasuttatantavāyehi kate pamāṇatadūnaekantarikadīghatiriyappakāre sabbattha vārabhede. <bold>Āpattibhedo</bold>ti akappiyasuttehi āyāmavitthārato akappiyatantavāyena vītappadese pamāṇayutte pācittiyaṃ, itaratra dukkaṭanti bhedo.</paragraph>
    <paragraph line="367" number="858"><bold>Kappiyo tantavāyo</bold> nāma ñātako vā pavārito vā kappiyamūlena payojito vā.</paragraph>
    <paragraph line="368" number="859"> ‘‘Anāpatti <pageBreak edition="M" number="1.0361" /> cīvaraṃ sibbetuṃ, āyoge, kāyabandhane, aṃsabaddhake, pattatthavikāya, parissāvane, ñātakānaṃ, pavāritānaṃ, aññassatthāya, attano dhanenā’’tiādikaṃ (pārā. 640) anāpattivāraṃ dassetumāha <bold>‘‘anāpattī’’</bold>tiādi. Idha niddiṭṭhova lakkhaṇena aniddiṭṭhampi veditabbaṃ. Ettha cīvaraṃ sibbetuṃ suttaṃ viññāpentassa anāpattīti yojanā. <bold>Dhanaṃ</bold> nāma taṇḍulādi kappiyavatthu. <bold>‘‘Parissāvane’’</bold>tiādīsu nimittatthe bhummaṃ, parissāvanādinimittaṃ suttañca tantavāye ca viññāpentassa anāpattīti vuttaṃ hoti.</paragraph>
    <centered line="369">Suttaviññattikathāvaṇṇanā.</centered>
    <paragraph line="370" number="860"><bold>Appavāritaññātīna</bold>nti appavāritānaṃ aññātīnaṃ, ‘‘kīdisena te bhante cīvarena attho, kīdisaṃ te cīvaraṃ vāyāpemī’’ti (pārā. 643) <bold>padabhājane</bold> vuttanayena appavāritānaṃ aññātīnanti attho. <bold>Sameccā</bold>ti upagantvā. <bold>Vikappa</bold>nti visiṭṭhaṃ kappaṃ adhikavidhānaṃ. <bold>Āpajjatī</bold>ti karoti, ‘‘idaṃ kho āvuso cīvaraṃ maṃ uddissa viyyati, āyatañca karotha, vitthatañca appitañca suvītañca suppavāyitañca suvilekhitañca suvitacchitañca karothā’’tiādinā (pārā. 642) nayena dāyakānaṃ adhippāyato adhikataraāyatādikaraṇatthaṃ vidhānaṃ karotīti vuttaṃ hoti.</paragraph>
    <paragraph line="371">Tattha <pageBreak edition="V" number="1.0272" /><bold>āyata</bold>nti dīghaṃ. <bold>Vitthata</bold>nti puthulaṃ. <bold>Appita</bold>nti ghanaṃ. <bold>Suvīta</bold>nti suṭṭhu vītaṃ sabbaṭṭhānesu samaṃ katvā vītaṃ. <bold>Suppavāyita</bold>nti suṭṭhu pavāyitaṃ sabbaṭṭhāne samaṃ katvā tante pasāritaṃ. <bold>Suvilekhita</bold>nti lekhaniyā suṭṭhu vilikhitaṃ. <bold>Suvitacchita</bold>nti kocchena suṭṭhu vitacchitaṃ, suviniddhotanti attho.</paragraph>
    <paragraph line="372" number="861"> Suttavaḍḍhanappakāraṃ <pageBreak edition="M" number="1.0362" /> dassetumāha <bold>‘‘dīghāyatappitatthāyā’’</bold>ti. Tena ca <bold>padabhājane</bold> ‘‘tassa vacanena āyataṃ vā vitthataṃ vā appitaṃ vā karoti, payoge dukkaṭaṃ, paṭilābhena nissaggiyaṃ hotī’’ti (pārā. 643) etaṃ āyatādittayameva vuttaṃ. <bold>Suttavaḍḍhanake kate</bold>ti ettha anantaraṃ vattabbena ‘‘payoge dukkaṭaṃ paṭilābhenā’’ti pāṭhasesena saha yojanā kātabbā, dāyakehi tulayitvā dinnappamāṇato suttaṃ vaḍḍhituṃ tena katena sabbenāpi payogena bhikkhuno dukkaṭañca paṭilābhena nissaggiyapācittiyañca hotīti attho.</paragraph>
    <paragraph line="373" number="862"> Ñātakādīnaṃ tantavāyesu cīvare vikappaṃ āpajjantassa anāpattiṃ viniddiseti yojanā. <bold>Attano dhanenā</bold>ti ettha ‘‘payojitesū’’ti seso, <bold>tantavāyesū</bold>ti etassa visesanaṃ. Attano dhanena payojitesu tantavāyesu cīvare vikappaṃ āpajjantassa anāpattiṃ viniddiseti yojanā, attano santakaṃ kappiyavatthuṃ gahetvā vinantesu vikappaṃ āpajjantassāti attho. Aññassatthāya vinantesu vikappaṃ āpajjantassāti saha pāṭhasesena yojanā daṭṭhabbā.</paragraph>
    <paragraph line="374" number="863"> Mahagghaṃ kattukāmino tantavāyehi appagghaṃ vāyāpentassa anāpattiṃ viniddiseti yojanā.</paragraph>
    <centered line="375">Pesakārakathāvaṇṇanā.</centered>
    <paragraph line="376" number="864"><bold>Vassaṃvutthe bhikkhū uddissā</bold>ti purimikāya vassūpagate bhikkhū uddisitvā. Pavāraṇāya pubbeva yaṃ cīvaraṃ dīyatīti sambandho. Idaṃ vuttaṃ hoti – ‘‘dasāhānāgataṃ kattikatemāsikapuṇṇama’’nti <pageBreak edition="M" number="1.0363" /> (pārā. 648) pāḷiyaṃ vuttaṃ mahāpavāraṇāuposathadivasassa puretarameva pubbakattikamāsassa juṇhapakkhapañcamiyaṃ yaṃ cīvaraṃ ‘‘accekacīvaraṃ nāma senāya vā gantukāmo hotī’’tiādinā (pārā. 649) <bold>padabhājanā</bold>gatesu gamikagilānagabbhiniabhinavuppannasaddhādīsu <pageBreak edition="V" number="1.0273" /> aññatarena dūtaṃ pesetvā vā attanā vā āgantvā ‘‘vassāvāsikaṃ dammī’’ti vatvā diyyatīti. <bold>Taṃ hotaccekacīvara</bold>nti taṃ accāyikacīvaraṃ nāma hoti.</paragraph>
    <paragraph line="377" number="865"><bold>Pure pavāraṇāyevā</bold>ti mahāpavāraṇāya puretarameva pañcamito paṭṭhāya yasmiṃ kismiñci divase. <bold>Bhājetvā yadi gayhatī</bold>ti ettha ‘‘yenā’’ti ca <bold>na kātabbo</bold>ti ettha ‘‘tenā’’ti ca <bold>karoti ce</bold>ti ettha ‘‘so vassaccheda’’nti ca sāmatthiyā labbhati. Bhājetvā yadi yena gayhati, tena vassacchedo na kātabbo. So vassacchedaṃ karoti ce, taṃ bhājetvā gahitacīvaraṃ saṅghikaṃ hotīti yojanā, chinnavassena taṃ cīvaraṃ saṅghasseva dātabbanti vuttaṃ hoti.</paragraph>
    <paragraph line="378" number="866"><bold>‘‘Antosamayamevā’’</bold>ti idaṃ ‘‘adhiṭṭhetī’’tiādīhi padehi paccekaṃ yojetabbaṃ. <bold>Padabhājane</bold> ‘‘cīvarakālasamayo nāma anatthate kathine vassānassa pacchimo māso, atthate kathine pañcamāsā’’ti vuttasamayabbhantareyeva taṃ accekacīvaraṃ.</paragraph>
    <paragraph line="379" number="867"><bold>Kathine tu anatthate</bold>ti yasmiṃ kathinaṃ anatthataṃ, tasmiṃ vihāreti vuttaṃ hoti. <bold>Tu</bold>-saddo visesatthajotako. Anadhiṭṭhāya avikappetvā pariharīyati ettha accekacīvaranti <bold>parihāro,</bold> māso, eko ca so māso <pageBreak edition="M" number="1.0364" /> cāti <bold>ekamāso,</bold> pubbakattikamāsassa pāṭipadadivasato paṭṭhāya yāva aparakattikamāsassa puṇṇamī, ayaṃ cīvarakālasamayoti vutto māso. Dasannaṃ ahānaṃ samāhāro <bold>dasāhaṃ,</bold> taṃ paramaṃ adhikaṃ etassāti <bold>dasāhaparamo,</bold> māso. ‘‘Dasāhānāgataṃ kattikatemāsikapuṇṇama’’nti (pārā. 648) <bold>pāḷiyaṃ</bold> vuttapubbakattikapuṇṇamipariyantadasāhādhikoti attho. Kathine anatthate tu dasāhaparamo ekamāsova tassa accāyikavatthassa parihāro matoti yojanā.</paragraph>
    <paragraph line="380" number="868"><bold>Atthate kathine</bold>ti kathinatthatavihāreti vuttaṃ hoti. Tassa accāyikavatthassāti sambandho. Dasāhaparamā pañca māsāti sambandho. Anatthatakathine vihāre yathāvuttacīvarakālasamayasaṅkhātavassānāvasānamāso ca kathinuddhāradivasasaṅkhātapacchimakattikakāḷapakkhapāṭipadato yāva phaggunamāsapuṇṇamī, tāva hemantā cattāro māsā cāti <bold>pañca māsā. Pakāsitā</bold>ti ‘‘anatthate kathine vassānassa pacchimo māso, atthate kathine pañca māsā’’ti <pageBreak edition="V" number="1.0274" /> (pārā. 649) dīpitā. <bold>Dasāhaparamā</bold>ti vuttatthoyeva. Atthate kathine dasāhaparamā pañca māsā <bold>tassa</bold> accāyikavatthassa <bold>parihāro</bold> kāloti munindena pakāsitāti yojanā.</paragraph>
    <paragraph line="381">Ayamubhayattha vuttā dasāhaparamatā <bold>aṭṭhakathāyaṃ</bold> ‘‘anatthate kathine ekādasadivasādhiko māso, atthate kathine ekādasadivasādhikā pañca māsā’’ti (pārā. aṭṭha. 2.650) vuttapāṭhena yathā na virujjhati, tathā vicāretvā gahetabbā. Evañhi pāṭhe sati na virujjhati –</paragraph>
    <gatha1 line="382">‘‘Tassaccāyikavatthassa <pageBreak edition="M" number="1.0365" />, kathine tu anatthate;</gatha1>
    <gathalast line="383">Parihārekamāsekā-dasāhaparamo mato.</gathalast>
    <gatha1 line="384">Atthate kathine tassa, pañca māsā pakāsitā;</gatha1>
    <gathalast line="385">Parihāro dinenekā-dasāhaparamā panā’’ti.</gathalast>
    <paragraph line="386" number="869"> Paṭhamena kathinenāti yojanā. ‘‘Akriyaṃ acitta’’nti padacchedo. <bold>Akriya</bold>nti antosamaye adhiṭṭhānādiakaraṇaṃ.</paragraph>
    <centered line="387">Accekacīvarakathāvaṇṇanā.</centered>
    <paragraph line="388" number="870-1"><bold>Bhikkhū</bold>ti sāsaṅkasammate sappaṭibhaye āraññakasenāsane vasantaṃ bhikkhumāha. Yathāha ‘‘yāni kho pana tāni āraññakāni senāsanāni sāsaṅkasammatāni sappaṭibhayāni, tathārūpesu bhikkhu senāsanesu viharanto’’ti (pārā. 653). Pubbakattikapuṇṇamaṃ vasitvāti sambandho. <bold>Pubbakattikapuṇṇamā</bold> nāma assayujamāsassa juṇhapakkhapannarasī, ettha pana sahacariyanayena tadupalakkhitā purimikā tayo vassānamāsā vuccanti. <bold>Puṇṇama</bold>nti ettha vāsakiriyāya accantasaṃyoge upayogavacanaṃ. Purimikāya vassaṃ upagantvā acchinnavasso hutvā tayo māse vasitvāti attho. Yathāha <bold>aṭṭhakathāyaṃ</bold> ‘‘yasmā pana yo vassaṃ upagantvā yāva paṭhamakattikapuṇṇamaṃ vasatī’’ti (pārā. aṭṭha. 2.653-654).</paragraph>
    <paragraph line="389"><bold>‘‘Cīvara’’</bold>nti tiṇṇaṃ cīvarānaṃ aññataraṃ vuccati. Gāme ṭhapetvāti sambandho, ettha ‘‘kattikapuṇṇama’’nti <pageBreak edition="V" number="1.0275" /> ca ‘‘ākaṅkhamāno’’ti ca seso, aparakattikamāse kattikacorabhayena cīvaraṃ paṭisāmetukāmo bhikkhu āraññakasenāsanassa sāmantā gocaragāme nikkhipitvāti attho. Yathāha ‘‘upavassaṃ <pageBreak edition="M" number="1.0366" /> kho pana kattikapuṇṇamaṃ…pe… ākaṅkhamāno tiṇṇaṃ cīvarānaṃ aññataraṃ cīvaraṃ antaraghare nikkhipeyyā’’ti (pārā. 653).</paragraph>
    <paragraph line="390"><bold>‘‘Samantā gocaragāme’’</bold>ti idaṃ ‘‘antaraghare nikkhipeyyāti samantā gocaragāme nikkhipeyyā’’ti (pārā. 654) <bold>padabhājane</bold> vuttattā vuttaṃ. <bold>‘‘Aparakattikamāse’’</bold>ti ca ‘‘kattikapuṇṇamanti kattikacātumāsinī vuccatī’’ti (pārā. 654) <bold>padabhājaniya</bold>vasena vuttaṃ. Idhāpi hi ‘‘kattikapuṇṇama’’nti aparakattikajuṇhapakkhapannarasiyā vuccamānāyāpi sahacariyanayena taṃsahacarito catuttho māso vutto.</paragraph>
    <paragraph line="391">Ettāvatā purimikāya vassaṃ upagantvā mahāpavāraṇāya pavāretvā vuttalakkhaṇe āraññakasenāsane vasantassa āraññakassa bhikkhuno pacchimakattikamāse kattikacorabhaye sati tiṇṇaṃ cīvarānaṃ aññataraṃ gocaragāme ṭhapetvā āraññakaṅgaṃ pūrayato cīvarena vippavāso tasmiṃ māse na hotīti anuññātabhāvo dīpito. Tadeva pakāsetuṃ nikkhepopāyasandassanamukhena vakkhati ‘‘kattikeyeva māsasmiṃ…pe… vaṭṭatī’’ti.</paragraph>
    <paragraph line="392">Idāni asmiṃyeva māse tato aññattha tassa bhikkhuno kenaci karaṇīyena gacchato gāme ṭhapitena tena cīvarena vippavasato niddosabhāvaṃ anujānantena bhagavatā ‘‘siyā ca tassa bhikkhuno…pe… tena cīvarena vippavasitabba’’nti (pārā. 653) vuttamatthaṃ dassetumāha <bold>‘‘paccaye…pe… sammuti’’</bold>nti. <bold>Paccaye sati tādise</bold>ti ‘‘siyā paccayo, siyā karaṇīya’’nti (pārā. 654) vacanato tādise kicce satīti attho. <bold>Chārattaparama</bold>nti cha rattiyo paramā yassa vāsakammassa taṃ chārattaparamaṃ, kiriyāvisesanaṃ, chārattaparamaṃ vāsakammaṃ kātabbanti attho. <bold>Tena vinā vasitabba</bold>nti gāme nikkhittena tena cīvarena vinā tamhā āvāsā aññattha vasitabbaṃ. Tadeva <pageBreak edition="M" number="1.0367" /> pākaṭaṃ kātuṃ vakkhati ‘‘aññattheva vasantassa, chārattaparamaṃ mata’’nti.</paragraph>
    <paragraph line="393"><bold>Tato</bold>ti chārattato. <bold>Uttari vasato</bold>ti sattamaṃ aruṇaṃ uṭṭhāpetvā vasantassāti attho. Yathāha <pageBreak edition="V" number="1.0276" /> ‘‘tato ce uttari vippavaseyyāti sattame aruṇuggamane nissaggiya’’nti (pārā. 654). <bold>Doso</bold>ti nissaggiyapācittiyaṃ. <bold>‘‘Vinā saṅghassa sammuti’’</bold>nti iminā kiṃ vuttaṃ hoti? Udositasikkhāpade anupaññattiṃ katvā kosambiyaṃ gilānabhikkhuno ‘‘anujānāmi bhikkhave gilānassa bhikkhuno ticīvarena avippavāsasammutiṃ dātu’’nti (pārā. 473) anuññātattā gilānassa bhikkhuno saṅghena ñattidutiyāya kammavācāya purimameva yā avippavāsasammuti dinnā, taṃ vināti vuttaṃ hoti. Tena laddhasammutikena yāva rogo vūpasammati, tāva cirampi tena cīvarena vinā vasituṃ vaṭṭatīti adhippāyo. Yathāha <bold>aṭṭhakathāyaṃ</bold> ‘‘aññatra bhikkhusammutiyāti yā udositasikkhāpade kosambakasammuti anuññātā, tassā sammutiyā aññatra. Sace sā laddhā hoti, chārattātirekampi vippavasituṃ vaṭṭatī’’ti (pārā. aṭṭha. 2.653-654).</paragraph>
    <paragraph line="394" number="872-3"> Cīvaranikkhepaṃ dassetumāha <bold>‘‘kattikeyeva…pe… pakāsito’’</bold>ti. <bold>Kattikeyeva māsasmi</bold>nti catunnaṃ vassānānaṃ māsānaṃ pacchime kattikamāseyeva idamekaṅgaṃ. <bold>Paṭhamāya pavārito</bold>ti dutiyamaṅgaṃ, idha paṭhamāya vassūpanāyikāya vassaṃ upagantvā pavāritoti yojanā, mahāpavāraṇāya pavāritoti vuttaṃ hoti. Yathāha <bold>aṭṭhakathāyaṃ</bold> ‘‘purimikāya upagantvā mahāpavāraṇāya pavārito hotī’’ti (pārā. aṭṭha. 2.653-654). <bold>Pacchimena pamāṇena yutte</bold>ti tatiyamaṅgaṃ. <bold>Senāsane</bold>ti etassa visesanaṃ. Iha āraññakasenāsanassa <bold>pacchimappamāṇaṃ</bold><pageBreak edition="M" number="1.0368" /> nāma pākārena vā vatiyā vā parikhāya vā parikkhittassa gāmassa indakhīlasaṅkhātagāmadvārakoṭṭhakummārato vā aparikkhittassa gāmassa parikkhepārahaṭṭhānasaṅkhāte pariyantagehassa upacāre ṭhitassa thāmamajjhimassa purisassa balappamāṇena vissaṭṭhaleḍḍupātadvayato vā paṭṭhāya parikkhittassa vihārassa saparikkhepaṃ vā aparikkhittassa vihārassa yassaṃ disāyaṃ gāmo hoti, tattha gāmapariyantasenāsanaṃ vā cetiyaṃ vā bodhiṃ vā avadhiṃ katvā vihāragamanīyena pakatimaggena vidatthigambhīraṃ āropitena ācariyadhanunā pamitapañcadhanusatapamāṇadūranti saṅkhepato gahetabbaṃ.</paragraph>
    <paragraph line="395"><bold>Sāsaṅkasammate</bold>ti catutthamaṅgaṃ, ‘‘iha sappaṭibhaye’’ti seso. ‘‘Sāsaṅkasammatāni sappaṭibhayānī’’ti (pārā. 653) hi pāḷi. Idaṃ dvayampi ‘‘senāsane’’ti etassa visesanaṃ. Ārāmaārāmūpacāresu corānaṃ nisinnasayitaṭṭhitabhuttapītaṭṭhānādīnaṃ dissamānatāya āsaṅkāsahite tattheva ārāmādīsu pahaṭamāritaviluttamanussānaṃ dissamānatāya visesena sahabhayatāya <pageBreak edition="V" number="1.0277" /><bold>sappaṭibhaye</bold> āraññake senāsaneti attho. <bold>Vasanto</bold> bhikkhu. <bold>Vasantovā</bold>ti ettha <bold>eva</bold>kāro aṭṭhānappayutto. Tasmā tato ānetvā caturaṅgasamāyoge evāti yojetabbo. <bold>Caturaṅgasamāyoge evā</bold>ti yathāvuttānaṃ catunnaṃ aṅgānaṃ samāyoge sannipāte sati eva. Ettha <bold>eva</bold>kārena tassa aṅgassa abhāve alabbhamānataṃ dīpeti. <bold>Pakāsito</bold>ti ‘‘tatrāyaṃ aṅgasampattī’’tiādikāya (pārā. aṭṭha. 2.653-654) <bold>aṭṭhakathāya</bold> vutto.</paragraph>
    <paragraph line="396" number="874"><bold>Taṃ</bold> cīvaraṃ. <bold>Māsameka</bold>nti vassānassa pacchimamāsasaṅkhātaṃ ekaṃ māsaṃ. Yo gāmo sace purimabaddhāya avippavāsasīmāya <pageBreak edition="M" number="1.0369" /> anto hoti, tattha māsato atirekampi ṭhapetuṃ vaṭṭatīti (vajira. ṭī. pārājika 653 atthato samānaṃ) <bold>vajirabuddhi</bold>ttherena vuttaṃ.</paragraph>
    <paragraph line="397" number="875"><bold>Aññatthevā</bold>ti yassa āraññakasenāsanassa gocaragāme cīvaraṃ nikkhittaṃ, tato āraññakasenāsanato bahi eva. <bold>Ayaṃ adhippāyo</bold>ti ‘‘yaṃ gāma’’ntiādikāya diyaḍḍhagāthāya paṭipāditatthadvayasaṅkhāto adhippāyo. <bold>Assā</bold>ti sāsaṅkasikkhāpadassa. Evaṃ iminā sikkhāpadena ‘‘cīvarena vinā kattikamāse araññe vaseyyā’’ti anuññātattā ‘‘chārattaparamaṃ tena bhikkhunā tena cīvarena vippavasitabba’’nti (pārā. 653) iminā gocaragāme taṃ ṭhapetvā tasmiṃ āraññakāvāse vasitvā kenaci karaṇīyena tato āvāsato gantvā bahi vasato divasaparicchedassa viññāyamānattāyevāha <bold>‘‘paṭicchanno pakāsito’’</bold>ti.</paragraph>
    <paragraph line="398" number="876"> ‘‘Sace gocaragāmato puratthimāya disāya senāsanaṃ, ayañca pacchimaṃ disaṃ gato hotī’’tiādinā (pārā. aṭṭha. 2.656) <bold>aṭṭhakathāyaṃ</bold> kathitaniyāmena vinicchayaṃ dassetumāha <bold>‘‘senāsanamathāgantvā’’</bold>tiādi. <bold>Senāsana</bold>nti attanā nivutthaṃ āraññakasenāsanaṃ. <bold>Āgantvā</bold>ti bahi gataṭṭhānato āgantvā. Gocaragāme cīvaraṃ nikkhipitvā tato puratthimāya disāya āraññakasenāsane viharato vihārā nikkhamma tato gocaragāmato pacchimadisāya dūraṭṭhānaṃ gatassa āgataṭṭhānato taṃ senāsanaṃ āgantvā vidūrattā sattamaṃ aruṇaṃ uṭṭhāpetuṃ asakkontassa bhikkhuno kiṃ vihitanti ayamettha yojanā.</paragraph>
    <paragraph line="399" number="877"><bold>Gāmasīmampi</bold><pageBreak edition="M" number="1.0370" /><bold>vāgantvā</bold>ti yattha cīvaraṃ nikkhittaṃ, taṃ gāmasīmampi purāruṇāyeva āgantvā. <bold>Yattha katthacī</bold>ti (pārā. aṭṭha. 2.656) sabhādevālayadvārakoṭṭhakādīsu yattha katthaci kappiyaṭṭhāne <pageBreak edition="V" number="1.0278" />. ‘‘Yattha katthacī’’ti sāmaññena vuttattā tassā gāmasīmāya anto āraññakaṅgārakkhanārahaṃ dūraṭṭhānaṃ laddhaṃ ce, aṅgabhedaṃ akatvā tattha aruṇaṃ uṭṭhāpetabbaṃ. Dhutaṅge vijjamānepi āpattiṃ anāpajjituṃ antogāmepi aruṇaṃ uṭṭhāpetvā cīvarapavattiyeva ñātabbā. Yathāha <bold>aṭṭhakathāyaṃ</bold> ‘‘gāmasīmampi okkamitvā sabhāyaṃ vā yattha katthaci vā vasitvā cīvarappavattiṃ ñatvā pakkamituṃ vaṭṭatī’’ti (pārā. aṭṭha. 2.656).</paragraph>
    <paragraph line="400" number="878"><bold>Evañcāpi asakkonto</bold>ti aṅgabhedaṃ akatvā, katvā vā antogāmasīmāya aruṇaṃ uṭṭhāpetumpi gantuṃ asakkonto. <bold>Ñatvā</bold>ti attano cīvarassa ṭhapitaṭṭhānaṃ sallakkhetvā. <bold>Tatthevā</bold>ti ettha ‘‘ṭhito’’ti labbhati. <bold>Khippa</bold>nti sīghaṃ, purāruṇāti vuttaṃ hoti. Atireke ṭhāneti yojanā, yathāha <bold>aṭṭhakathāyaṃ</bold> ‘‘atirekacīvaraṭṭhāne ṭhassatī’’ti (pārā. aṭṭha. 2.656), ‘‘atirekacīvaraṭṭhāne tiṭṭhatī’’ti cintetvāti attho.</paragraph>
    <paragraph line="401" number="879"><bold>Vissajjetī</bold>ti sattamaaruṇuṭṭhānato puretarameva aññassa deti. Uparipi evameva vattabbaṃ.</paragraph>
    <paragraph line="402" number="880"><bold>Sāsaṅkasammate</bold> evaṃnāmake sikkhāpade samuṭṭhānādayo sabbe tena dutiyena kathinena samā iti munindena <bold>matā</bold> anumatā anuññātāti yojanā.</paragraph>
    <centered line="403">Sāsaṅkakathāvaṇṇanā.</centered>
    <paragraph line="404" number="881"><bold>Jāna</bold>nti ‘‘saṅghassa demā’’ti vacanena pariṇāmitabhāvaṃ yena kenaci ākārena jānanto. Yathāha <bold>padabhājane</bold><pageBreak edition="M" number="1.0371" /> ‘‘sāmaṃ vā jānātī’’tiādi (pārā. 659). <bold>Pariṇata</bold>nti ettha <bold>padabhājane</bold> ‘‘pariṇataṃ nāma ‘dassāma karissāmā’ti vācā bhinnā hotī’’ti vuttaniyāmena saṅghassa pariṇatanti attho. <bold>Lābha</bold>nti labhitabbaṃ cīvarādi yaṃ kiñci. Yathāha ‘‘lābho nāma cīvarapiṇḍapātasenāsanagilānapaccayabhesajjaparikkhārā, antamaso cuṇṇapiṇḍopi dantakaṭṭhampi dasikasuttampī’’ti. <bold>Attano pariṇāmeyyā</bold>ti ‘‘bahū āvuso saṅghassa dāyakā, bahū saṅghassa bhattā, mayaṃ tumhe nissāya tumhe sampassantā idha viharāma. Tumhe ce amhākaṃ na dassatha, atha ko carahi amhākaṃ dassati. Dethāvuso amhākaṃ imāni cīvarānī’’ti (pārā. 657) pāḷiyā <pageBreak edition="V" number="1.0279" /> āgatanayena attano pariṇāmeyyāti vuttaṃ hoti. <bold>Tassa nissaggiya</bold>nti ettha ‘‘payoge dukkaṭaṃ, paṭilābhenā’’ti seso. <bold>Nissaggiya</bold>nti idaṃ pariṇate pariṇatasaññiṃ sandhāya vuttaṃ. Vematikassa pana dukkaṭaṃ hoti. Yathāha ‘‘pariṇate vematiko attano pariṇāmeti, āpatti dukkaṭassā’’ti. Apariṇatasaññino anāpatti. Yathāha ‘‘pariṇate apariṇatasaññī attano pariṇāmeti, anāpattī’’ti.</paragraph>
    <paragraph line="405" number="882"><bold>‘‘Aññassa dehī’’ti sace pariṇāmetī</bold>ti tathā saṅghassa pariṇatabhāvaṃ jānanto ‘‘aññassa dehī’’ti yadi pariṇāmeti. <bold>Suddhikaṃ pācittiya</bold>nti nissajjitabbavatthurahitaṃ kevalaṃ pācittiyamattanti attho. <bold>Suddhacittenā</bold>ti savāsanānavasesakilesappahānena parisuddhacittena bhagavatā. <bold>Pācittiyamudīrita</bold>nti pācittiyesu aṭṭhamassa <bold>sahadhammikavaggassa</bold> avasāne ‘‘yo pana bhikkhu jānaṃ saṅghikaṃ lābhaṃ pariṇataṃ puggalassa pariṇāmeyya, pācittiya’’nti (pāci. 490) desitaṃ.</paragraph>
    <paragraph line="406" number="883"><bold>Ekaṃ</bold><pageBreak edition="M" number="1.0372" /><bold>cīvara</bold>nti saṅghassa pariṇatacīvarato ekaṃ cīvaraṃ. <bold>Cīvaraṃ vā</bold>ti ettha <bold>vā</bold>-saddo paccayantaravikappattho. <bold>Vā panā</bold>ti ettha <bold>vā</bold>-saddo atthavikappattho. Ekaṃ cīvaraṃ vā aññaṃ vā paccayaṃ parassa, ekaṃ pana attano vā pariṇāmeyya ceti yojanā. <bold>Saddhi</bold>nti ekato, ekakkhaṇeti vuttaṃ hoti. Dve pācittiyo saddhiṃ siyunti yojanā, aññassa pariṇāmanena suddhapācittiyañca attano pariṇāmanena nissaggiyapācittiyañcāti dve pācittiyo ekakkhaṇe hontīti attho.</paragraph>
    <paragraph line="407" number="884"> Pariṇāmetvā ṭhapite vinicchayaṃ dassetvā pariccajitvā dinne vinicchayaṃ dassetumāha <bold>‘‘saṅghassā’’</bold>tiādi. <bold>‘‘Parājayo’’</bold>ti idaṃ pādappahonakaṃ vatthuṃ sandhāya vuttaṃ. Yathāvatthuvasena pana dukkaṭathullaccayāpi vattabbā.</paragraph>
    <paragraph line="408" number="885"> Aññassa cetiyassa <bold>poṇaṃ</bold> pariṇataṃ aññassa cetiyassa vā saṅghassa vā puggalassa vāpi pana pariṇāmeyyāti yojanā. <bold>Saṅghassa puggalassā</bold>ti padadvayepi evameva yojetabbaṃ. Yathāha ‘‘saṅghassa pariṇataṃ aññasaṅghassa vā cetiyassa vā puggalassa vā pariṇāmeti <pageBreak edition="V" number="1.0280" />, āpatti dukkaṭassā’’tiādi (pāci. 492). Aññassa puggalassa poṇaṃ aññassa puggalassa pariṇāmeyyāti.</paragraph>
    <paragraph line="409" number="886"> Imassa sabbasattavisayataṃ dassetumāha <bold>‘‘yo panā’’</bold>tiādi.</paragraph>
    <paragraph line="410" number="887"><bold>Idaṃ</bold> pariṇatasikkhāpadaṃ. <bold>Tisamuṭṭhāna</bold>nti kāyacittavācācittakāyavācācittasaṅkhātehi tīhi sacittakasamuṭṭhānehi samuṭṭhānato tisamuṭṭhānaṃ. Pariṇāmanapaccayā āpajjitabbato <bold>kriyaṃ</bold>. Saṅghādīnaṃ pariṇatantisaññāya abhāvena <pageBreak edition="M" number="1.0373" /> vimuccanato <bold>saññāvimokkhaṃ</bold>. Kāyaviññattivacīviññattīhi pariṇāmetabbato <bold>kāyakammaṃ vacīkammaṃ</bold>.</paragraph>
    <centered line="411">Pariṇatakathāvaṇṇanā.</centered>
    <centered line="412">Pattavaggo tatiyo.</centered>
    <paragraph line="413" number="888"> Ye imaṃ vinicchayaṃ taranti, te paññattimahāsamuddaṃ tarantīti yojanā. Paññattisaṅkhātaṃ vinayapiṭakameva mahāsamuddo viyāti <bold>paññattimahāsamuddo,</bold> taṃ. Evaṃ samudāyaṃ dassetvā tadavayave dassetumāha <bold>‘‘nekā’’</bold>tiādi. Nekāni nānappakārāni vattāni senāsanavattādīni khandhakāgatāni uggā uttuṅgā taraṅgamālā mahāvīciparamparā yassāti viggaho, nānappakārakhandhakavattasaṅkhātamahātaraṅgaparamparāya sajjitanti attho. Sīlaṃ pātimokkhasaṃvarādikameva anto velāvalayo yassa so <bold>sīlanto,</bold> taṃ, pātimokkhasaṃvarasīlādicatupārisuddhisīlameva paṭipādetabbatāya antaṃ velāvalayabhūtanti attho. Āpattiyo sattāpattikkhandhā, sīlācāradiṭṭhiājīvavipattiyo ca gāhakā makarādayo yassāti viggaho, sīlācārājīvadiṭṭhisampattisaṅkhātamudusattanāsakaāpattivipattisaṅkhā- tamātaṅgamakarādicaṇḍasattavantanti attho. Evaṃ ayaṃ gāthā samudāyāvayavānaṃ sabbesameva rūpakālaṅkārena viracitāti daṭṭhabbā.</paragraph>
    <centered line="414">Iti vinayatthasārasandīpaniyā</centered>
    <paragraph line="415">Vinayavinicchayavaṇṇanāya</paragraph>
    <centered line="416">Nissaggiyakathāvaṇṇanā niṭṭhitā.</centered>
  </content>
</document>